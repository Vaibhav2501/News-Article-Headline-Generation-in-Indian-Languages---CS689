{"text": "કાબુલ, 12 જુન 2021 શનિવાર\nઅફઘાનિસ્તાનના પાટનગર કાબુલમાં શિયા મુસ્લિમોની બહુમતીવાળા વિસ્તારોમાં બે મિનિ વેનમાં થયેલા બોંબ વિસ્ફોટ સાત જણનાં મોત થયા, જ્યારે અન્ય છ જણ ઘવાયા.\nપશ્ચિમ કાબુલમાં એક જ માર્ગ પર બે કિલોમીટરના અંતરે ઊભેલી બે મિનિ વેનમાં થયેલા વિસ્ફોટમાં કયા પ્રકારનો બોંબ વપરાયો એ સ્પષ્ટ થયું નથી. કોઇએ હુમલાની જવાબદારી સ્વીકારી નથી. \nપ્રથમ વિસ્ફોટમાં છ જણનાં મોત થયા, જ્યારે  બે જણ ઘાયલ થયા, બીજા વિસ્ફોટમાં એક જણનું મોત થયું અને ચાર જણ ઘવાયા હતા. \nજ્યાં વિસ્ફોટ થયો એ વિસ્તારમાં મોટાભાગે લઘુમતી હઝરા વંશીય જૂથના લોકો રહે છે કે જેઓ મોટા ભાગે શિયા મુસ્લિમો છે. બહુધા સુન્ની અફઘાનિસ્તાનમાં શિયા મુસ્લિમો લઘુમતીમાં છે. સ્થાનિક ઇસ્લામિક સ્ટેટ જૂથે એમની સામે યુધ્ધ જાહેર કર્યું છે. \nદરમિયાન અમેરિકા અને 'નાટો' એમની અફઘાનિસ્તાનમાંના દળો પાછા ખેંચી રહ્યા છે, જે કામ  સપ્ટેમ્બર સુધી ચાલવાની શક્યતા છે.\n", "title": "અફઘાનિસ્તાનમાં મિનિ વેનમાં વિસ્ફોટો : 7 જણાનાં મોત"}
{"text": "જામનગર, 19 ઓગસ્ટ 2021 ગુરૂવાર\nજામનગરમાં રણજીતસાગર રોડ પર નંદનવન સોસાયટી નજીક થી પસાર થતી મહાનગરપાલિકાની મુખ્ય પાણીની પાઈપલાઈનમાં એર વાલ્વ મુકવામાં આવેલો છે. જેમાં આજે સવારે એકાએક લIકેજ થઈ જતાં પાણીના ફુવારા ઉડયા હતા, અને વગર વરસાદે પાણી પાણી જેવી સ્થિતિ સર્જાઈ હતી. જોકે મહાનગરપાલિકા દ્વારા વાલ્વ ની મરામતની કામગીરી હાથ ધરી લેવાતાં પાણી લીકેજ થતું બંધ થયું છે.\n જામનગર મહાનગરપાલિકાની પંપ હાઉસ થી પવનચક્કી તરફ આવતી પાણીની મુખ્ય પાઇપલાઇનમાં નંદનવન સોસાયટી પાસે એર વાલ્વ મૂકવામાં આવ્યો છે. જે વાલ્વમાં આજે સવારે સાડા છ વાગ્યાના અરસામાં પાણી નો પ્રવાહ છોડવામાં આવતાં ફોર્સ ના કારણે એકાએક વાલ્વ લીક થયો હતો, અને પાણીના ફુવારા ઉડયા હતા. જેના કારણે ઉપરોક્ત રોડ પરથી પસાર થનારા વાહનોને વગર વરસાદે પાણીના કૂવારા નો સામનો કરવો પડ્યો હતો. ઉપરાંત માર્ગ પર પાણીના રેલા ફરી વળ્યા હતા.\n આ મામલે મહાનગરપાલિકા ને જાણ કરાતાં વોટર વર્કસ વિભાગની ટૂકડી દોડતી થઈ હતી, અને મરામતની કામગીરી હાથ ધરી લેવાતા પાણીનું લીકેજ બંધ થયું હતું. વહેલી સવારે પાણીના ફોર્સના કારણે એરવાલ્વ લીક થયો હોવાથી પાણીના ફુવારા ઉડયા હોવાનું જણાવાયું હતું. જોકે હાલમાં લીકેજ બંધ કરી દેવાયું છે.\n", "title": "જામનગરમાં રણજીતસાગર રોડ પર નંદનવન સોસાયટી પાસે પાણીની પાઇપલાઇનના એર વાલ્વમાંથી લીકેજ થતાં પાણીના ફુવારા ઉડયા"}
{"text": "\nકેરળના સબરીમાલા મંદિરમાં સુપ્રીમ કોર્ટ દ્વારા મહિલાઓના પ્રવેશની મંજૂરી બાદ બુધવારના રોજ પહેલી વખત તેના કપાટ ખૂલ્યા. બુધવારના રોજ અહીં ખૂબ હોબાળો થયો અને હજારો મહિલાઓએ મંદિરમાં પ્રવેશની નિષ્ફળ કોશિષો કરી. જો કે મંદિરના શ્રદ્ધાળુઓએ તેમને રોકયા અને મારપીટ થઇ અને ખૂબ હિંસા પણ ભડકી.\nઆ બધાની વચ્ચે પણ મહિલાઓ બુધવારના રોજ મંદિરની સીડીઓ સુધી પહોંચી ગઇ હતી. હવે ગુરૂવારના રોજ કોશિષ તેનાથી પણ આગળ જવાની થઇ રહી છે. ગુરૂવારના રોજ એટલે કે આજે ન્યૂયોર્ક ટાઇમ્સની રિપોર્ટર સુહાસની રાજ પંબા પહાડના રસ્તે થઇ મંદિર સુધી પહોંચવાની કોશિષ કરી રહી હતી પરંતુ તેને પાછા ફરવું પડ્યું છે.\n<>\n\nબુધવારના રોજ પણ મંદિરની તરફ જવાની કોશિષ કરાઇ રહી હતી. પરંતુ પ્રદર્શનકારીઓએ તેમને રોકી દીધા હતા. હવે આજે પણ તેઓ કડક સુરક્ષાની વચ્ચે પહાડના રસ્તાથી મંદિર જઇ રહી હતી. પરંતુ તેમણે પાછા જવાનું કહેવામાં આવ્યું. તો પોતે પણ માની ગયા. તેમણે કહ્યું કે અહીંયા કોઇ મુશ્કેલી નથી કરવા માંગતા નથી.\nસુપ્રીમ કોર્ટના આદેશો બાદ પહેલી વખત 17મી ઑક્ટોબરના રોજ સાંજે 5 વાગ્યે જ્યારે કપાટ ખૂલ્યા તો આખા દેશની નજર મંદિર પર ટકેલી હતી. આની પહેલાં ત્યાં ઘણો હોબાળો થયો, પ્રદર્શનકારીઓએ મહિલા પત્રકારોને નિશાન બનાવ્યા.\nસબરીમાલા મંદિરમાં બુધવારના રોજ 50 વર્ષથી વધુની ઉંમરની મહિલાઓએ જ પ્રવેશ કર્યો. સુરક્ષાના લીધે 10-50 વર્ષની ઉંમરની મહિલાઓ મંદિર સુધી પહોંચી નહીં.\nશું હતો સુપ્રીમ કોર્ટનો નિર્ણય?\nઆપને જણાવી દઇએ કે સુપ્રીમ કોર્ટે 10 થી 50 વર્ષની મહિલાઓને મંદિરમાં પ્રવેશથી રોકવાની સદીઓ જૂની પરંપરાને ખોટી ગણાવતા તેને ખત્મ કરી દીધી હતી અને તમામ આયુવર્ગની મહિલાઓને પ્રવેશની મંજૂરી આપી દીધી હતી.\n", "title": "સબરીમાલા: મહિલા પત્રકાર પહાડના રસ્તે મંદિર સુધી પહોંચી અને પછી…"}
{"text": "કચ્છના ધોરડોમાં કચ્છ, પાટણ અને બનાસકાંઠા જિલ્લાના સરપંચો સાથે કેન્દ્રીય ગૃહમંત્રીનો સંવાદ\nભુજ, તા. 12 નવેમ્બર, 2020, ગુરૂવાર\nસમગ્ર દેશમાં સૌ પ્રથમ ગુજરાતના સરહદી વિસ્તાર એવા કચ્છ ખાતેથી સીમાંત વિકાસોત્સવ કાર્યક્રમનો પ્રારંભ કરાવતાં કેન્દ્રિય ગૃહમંત્રી અમિત શાહે જણાવ્યું હતુ કે, દેશની સુરક્ષા માટે કાર્ય કરતા જવાનોની સાથે સીમાવર્તી ગામના લોકો અને જન પ્રતિનિિધઓ પણ સીમાના પ્રહરીઓ છે. \nતેમણે જણાવ્યું હતું કે, દેશની સીમાના ગ્રામ્ય વિસ્તારોના લોકોમાં સીમા સુરક્ષા સબંિધત સામાજિક ઉત્તરદાયિત્વ કેળવવાની સાથે સીમાઓ પર પલાયન રોકવા, સીમાના ગામડાઓનો વિકાસ કરવા અને લોકોમાં દેશભકિત વધુ જીવંત બનાવવાની સાથે સીમાઓને સુરક્ષિત કરવાના ચૌમુખી ઉદ્દેશ સાથે કચ્છની ધરા પરથી સીમાંત વિકાસોત્સવ કાર્યક્રમનો પ્રારંભ કરવામાં આવ્યો છે. \nસીમાંત વિકાસોત્સવ એ અવિરત ચાલનારી શ્રૂંખલા છે અને આવનારા દિવસોમાં આ વિકાસોત્સવ દેશના વિવિધ પ્રાંત - સીમા વિસ્તારોમાં પણ યોજાશે. જયાં સુધી સીમા ઉપર રહેલા ગ્રામ્ય વિસ્તારના લોકો સીમા સુરક્ષા બાબતે જાગૃત નહીં બને ત્યાં સુધી સીમાઓને સાચા આૃર્થમાં સુરક્ષિત રાખી નહીં શકાય તેમ જણાવતાં ગૃહમંત્રીએ કહયું હતું કે, દેશની અને રાજ્યની સીમાઓ માતાના આંચલ સમાન છે. \nતેની સુરક્ષા કરવાની જવાબદારી પ્રત્યેક નાગરિકની ફરજ છે. તે પછી દેશની આંતરીક સુરક્ષા હોય કે આંતરરાષ્ટ્રીય સુરક્ષા હોય. દેશની આંતરિક સુરક્ષા જયાં સુધી મજબૂત નહી હોય ત્યાં સુધી દેશ આગળ વધી નહીં શકે. \nતેમણે ઉમેર્યુ કે, કોરોનાના કપરા કાળમાં પણ કેટલાક વિપક્ષી રાજકીય દળોએ સહયોગ આપવાના બદલે રાજકીય નિવેદનો કર્યા અને જુઠાણા ફેલાવીને દેશને બદનામ કરવાના પ્રયાસો કર્યા તે સમયે પણ દેશવાસીઓએ જે સહયોગ આપ્યો છે. જેના પરિણામે આપણે બચી શકયા છીએ.\nભારત-ચીન સીમા પર સડક નિર્માણનું કામ પ્રતિ વર્ષ 230 કિ.મી. થતું હતું એ 470 કિ.મી. પ્રતિ વર્ષ થાય છે. સીમાઓ પર 2008 થી 14 માં 1 જ સુરંગ નિર્માણ થયું હતું. વર્ષ 2014-20માં 6 નવી સુરંગોનું નિર્માણ કર્યુ છે અને 19 નવી સુરંગોના નિર્માણની કામગીરી પ્રગતિ હેઠળ છે. \nએ જ રીતે સીમાની સુરક્ષાઓ વધારવા માટે બજેટમાં પણ ઉતરોત્તર વધારો કર્યો છે. વર્ષ 2008-14માં રૂ.3300 કરોડ હતા તેની સામે વર્ષ 2017-18માં રૂ.5400 કરોડ, 2018-19માં રૂ.6700 કરોડ અને વર્ષ 2020-21માં 11 હજાર કરોડના જંગી બજેટની જોગવાઇ પણ કેન્દ્રની સરકારે કરી છે.\nઆ પ્રસંગે મુખ્યમંત્રી વિજય રૂપાણીએ સીમામાં સુરક્ષાઓ મહત્વપૂર્ણ યોગદાન આપી રહેલા સીમાના ગામડાઓના વિકાસ માટે સરકારની પ્રતિબધૃધતા વ્યકત કરતાં જણાવ્યું હતું કે, રાજય -  કેન્દ્ર સરકાર સીમાઓ પરના ગ્રામ્ય વિસ્તારોને વધુ સુવિધાસભર બનાવવા કટિબધૃધ છે. \nકચ્છના સફેદ રણમાં સરહદી ક્ષેત્ર વિકાસોત્સવ કાર્યક્રમ અંતર્ગત યોજાયેલા સરપંચ સંમેલનમાં કેન્દ્રિય ગૃહમંત્રી સાથે સહભાગી બનેલા મુખ્યમંત્રીએ કચ્છની સાથે બનાસકાંઠા અને  પાટણ જિલ્લાના સીમાવર્તી ગામડાઓના વિકાસ માટેના રાજય સરકારના આયોજનબધૃધ કામોનો ચિતાર આપ્યો હતો. \nતેમણે રોજગારીના સર્જન થકી સીમાને સમૃધૃધ બનાવવા ઉપર ભાર મૂકતાં જણાવ્યું હતુ કે, કચ્છ જિલ્લામાં રોજગારીના સર્જનની સાથે દુનિયાનો સૌથી મોટો રીન્યુએબલ એનર્જી પાર્ક કચ્છના સરહદી વિસ્તાર ઉપર શરૂ થવા જઇ રહયો છે. \nઆ ઉપરાંત દરિયાના ખારા પાણીને મીઠા બનાવવા માટેના પ્લાન્ટનું કામ પણ હાથ ધરાયું છે, જે પૂર્ણ થતાં આ વિસ્તાર માટે પીવાના પાણીનો પ્રશ્ન ભૂતકાળ બની જશે. આ પ્રસંગે કન્દ્રીય કૃષિ, ગ્રામીણ વિકાસ મંત્રી નરેન્દ્રસિંહ તોમરે સીમાવર્તી રાજ્યોમાં વિકાસ કામોને ઐતિહસિક ગણાવ્યા હતા. જ્યારે મુખ્ય સચિવ ડૉ. અનિલ મુકીમે સ્વાગત પ્રવચન કર્યું હતું.\nઆ તકે બી.એસ.એફ. ના ડી.જી.પી. રાકેશ અસૃથાના દ્વારા બી.એસ.એફ.ની કામગીરીનું પ્રેઝન્ટેશન રજુ કરવામાં આવ્યું હતુ. કાર્યક્રમ દરમિયાન કચ્છ, બનાસકાંઠા અને પાટણ જિલ્લાના વિવિધ ગામોના સરપંચોએ તેમના ગામ - વિસ્તારમાં ''સરહદી વિસ્તાર વિકાસ કાર્યક્રમ'' અંતર્ગત હાથ ધરાયેલ વિકાસ કામોનો ઉલ્લેખ કરી તેમના સરહદી વિસ્તારના વિકાસ માટે રાજ્ય - કેન્દ્ર સરકાર દ્વારા કરવામાં આવેલ કાર્યો બદલ આભારની લાગણી વ્યક્ત કરી હતી.\n", "title": "સરહદી લોકોની જાગૃતિ વગર સીમા અસુરક્ષિત - અમિત શાહ"}
{"text": "\nવડાપ્રધાન નરેન્દ્ર મોદી ફરી પાછા ઝડપથી ગુજરાતની મુલાકાતે આવવાના છે. હવે તેઓ મોટા ભાગે મકરસંક્રાતિના અરસામાં આવશે અને કદાચ ૨૯મા ઈન્ટરનેશનલ કાઇટ ફેસ્ટિવલનું ઉદ્ઘાટન પણ કરશે. એમની સાથે મોંઘેરા મહેમાન હશે ઇઝરાયલના વડા પ્રધાન બેન્જામિન નેતનયાહૂ. કાર્યક્રમની તારીખો નક્કી થઈ રહી છે. અલબત્ત વડા પ્રધાન મોદીનું આ રોકાણ બે દિવસનું રહેશે તેમ જણાવાઈ રહ્યું છે.\nઆમ તો ઈઝરાયલના વડા પ્રધાનનું ગુજરાત આવવું વિધાનસભાની ચૂંટણી દરમિયાન નક્કી થઈ ગયું હતું, કેવળ અનુકૂળ તારીખોની ગોઠવણી બાકી રખાઈ હતી.  કેન્દ્રમાં મોદી વડા પ્રધાન બન્યાં એ પછી વિદેશી વિશિષ્ઠ મહાનુભાવને ગુજરાતમાં સત્કારવાનો આ ત્રીજો મોટો પ્રસંગ બની રહેશે. આ અગાઉ ચીનના રાષ્ટ્રપ્રમુખ જિનપિંગ તેમની પત્ની સાથે તથા જાપાનના વડા પ્રધાન શિન્ઝો આબે સપત્ની ગુજરાતનું આતિથ્ય માણી ચુક્યા છે.\nવડા પ્રધાન મોદીએ ગત જુલાઈમાં વિદેશ નીતિમાં નવો ઇતિહાસ રચ્યો હતો. તેઓ ઈઝરાયલની મુલાકાત લેનારા દેશના પહેલાં વડા પ્રધાન બન્યા હતા. એ વખતે ત્રણ દિવસની ઇઝરાયલની મુલાકાત વખતે મોદીએ નેતનયાહૂને ભારત આવવા આમંત્રણ આપ્યું હતું.\nવડા પ્રધાન મોદી તથા ઇઝરાયલી વડા પ્રધાન નેતનયાહૂની ગુજરાત મુલાકાત વખતે ગુજરાતમાં આઇ-ક્રિયેટ કાર્યક્રમનું લોન્ચિંગ થશે, પ્રગતિશીલ ખેડૂતોના જૂથ સાથે ઈઝરાયલી વડા પ્રધાનની મિટિંગનું આયોજન થશે તેમજ ઇઝરાયલ સાથે કૃષિ- ટેક્નોલોS ક્ષેત્રે .સમજૂતી કરારો પણ થશે, તેમ જણાવાઈ રહ્યું છે.\n", "title": "ગુજરાતના કાઈટ ફેસ્ટિવલના મહેમાન બનશે ઈઝરાયેલના વડાપ્રધાન અને PM મોદી"}
{"text": "મુંબઇ, તા.26 ડિસેમ્બર, 2020, શનિવાર\nમહારાષ્ટ્રના બુલડાણા જિલ્લાના સંગ્રામપૂર આદિવાસી તાલુકાના કાકોડા ગામના એક યુવાનનું લોકડાઉનને કારણે  બીફાર્મનું શિક્ષણ અટકી જવા પામ્યું છે. તેણે સ્થાનિક સરકારી બેંકના અનેક ધક્કા શૈક્ષણિક લોન માટે ખાધા પરંતુ બેંકે યુવાનના પિતાનું ખેતીનું કરજ બાકી હોવાનું કારણ દર્શાવી શૈક્ષણિક લોન નામંજૂર કરતાં તે ખૂબ ચિડાયો છે.\nઆખરે હતાશ વિદ્યાર્થીએ ઉચ્ચ શિક્ષણ અટકવાની વેળા આપતાં મુખ્યમંત્રીને પત્ર લખ્યો છે કે, બેંકે શૈક્ષણિક લોન નકારતાં ઉચ્ચ શિક્ષણ અટકવાનો  સમય આવ્યો છે. આથી  મને શિક્ષણ માટે લોન મેળવી આપો અથવા આત્મહત્યા કરવાની પરવાનગી આપો. નહિતર નક્સલવાદી બનીને આ સિસ્ટમની કમર તોડવાના પ્રયાસ કરીશ, એવો ઉદ્ધગ્નભાવ તેણે પત્રમાં વ્યક્ત કર્યો છે. આ પ્રકરણથી સોશિયલ મીડિયા સહિત સર્વત્ર ખળભળાટ મચ્યો હોઇ સરકાર આ મુદ્દે શું પગલાં લેશે તે તરફ બધાનું ધ્યાન દોરાયું છે.\n", "title": "શૈક્ષણિક લોન મેળવી આપો અથવા આત્મહત્યા કરવાની પરવાનગી આપો"}
{"text": "સુરત, તા. 8 માર્ચ 2021, સોમવાર\nસામાન્ય રીતે મંદિરોમાં પૂજા-અર્ચનાની કમાન મોટે ભાગે પુરુષોના હાથમાં હોય છે. સુરતમાં હવે 800 વર્ષ જૂના મહાદેવના મંદિરમાં પૂજા પેઢી દર પેઢી મહિલાઓ જ કરી રહી છે. પુરુષપ્રધાન માન્યતાઓનું દુષણ પરિવારની મહિલાઓએ ક્યારેય અનુભવ્યુ નથી.\nવિશ્વના દરેક ખુણે નજર નાખીએ તો જુદી જુદી માન્યતાઓ વિશે સાંભળવા પણ મળે છે. આજના યુગમાં મહિલાઓ દરેક ક્ષેત્રમાં પોતાનો વ્યાપ વધારતી જઈ રહી છે ત્યારે તેમાં મંદિર પણ બાકાત નથી.\nસુરત અનેક પ્રાચીન મંદિરોના ગઢ સમાન છે ત્યારે કતારગામ દરવાજા વિસ્તારમાં અનેક વર્ષો જૂનું મહાદેવનું મંદિર છે અને આઠથી પણ વધુ પેઢીઓ થી મહાદેવની પૂજા મહિલા પંડિત જ કરાવી રહી છે. હાલ 61 વર્ષના રક્ષાબેન શૈલેષગીરી ગોસ્વામી મંદિરમાં સેવા કરી રહ્યા છે અને મેનેજમેન્ટ કરી રહ્યા છે. તેમની સાથે તેમની વહુ પૂનમબેન પણ મહાદેવની સેવામાં જ છે.\nઅહીં સોમનાથ મહાદેવ શિવલિંગ સ્વયંભૂ પ્રગટ થયું હતું જ્યારે કામનાથ મહાદેવની સ્થાપના કરાઈ હતી. વર્ષોથી મહાદેવ ની સેવામાં કવિરાજ કાર્ય કરી રહેલા પરિવારમાં પુરુષ અને સ્ત્રી પ્રત્યેનો ભેદભાવ જોવા મળતો નથી.\nપૂજા કરવા માટે પરિવારે પુરુષ અને મહિલા વચ્ચેના ભેદભાવની અનેક માન્યતાઓ અપનાવવાને બદલે માત્ર સ્ત્રીઓનું સન્માનને જ અપનાવ્યું છે. શ્રાવણ, આસો કે શિવરાત્રી જેવા તહેવારો હોય તો પણ પૂજાપાઠ ઘરની મહિલાઓ જ કરાવે છે.\nદીકરાનુ હાર્ટ-એટેકમાં મૃત્યુ થયા બાદ ઘરમાં બે મહિલા અને એક પૌત્ર-પૌત્રી જ રહ્યા છે છતાં તેઓની પ્રત્યેની આસ્થા અને સેવાની ફરજમાં કોઈ ખોટ આવી નથી. તેમના પૌત્ર-પૌત્રી પણ મહાદેવની પૂજા કરે છે.\nરક્ષાબેન ગોસ્વામીએ કહ્યું કે, મારા સાસુના પિયર પક્ષ તરફથી આ મંદિરની સેવા વારસામાં મળી છે. પૂર્વજોના જણાવ્યા અનુસાર મંદિરનો ઇતિહાસ 800 વર્ષ જેટલો જુનો છે. હું છેલ્લા 40 વર્ષથી મંદિરની પૂજાવિધિ કરું છું. જરૂર પડ્યે કર્મકાંડની પૂજા પણ કરી છે.\nનારી જ નારાયણી છે અને તેણે જ પુરુષોને પણ જન્મ આપ્યો છે ત્યારે તેમની સાથે ભેદભાવ થવો જોઈએ નહીં. મંદિરમાં મહાદેવની સાથે માતા પાર્વતી પણ બિરાજમાન હોય છે તો તેમની પૂજા મહિલા કેમ ન કરી શકે !!! લોકોએ ખોટી માન્યતાઓ તરફ દોરવાવું જોઈએ નહીં.\n", "title": "નારી તું નારાયણી: 800 વર્ષ જૂના મહાદેવના મંદિરમાં પૂજા કરાવે છે મહિલા પંડિત"}
{"text": "\nસુરતના કોસાડ આવાસમાં ફોન પર વાત કરતી વખતે ચોથા માળેથી પટકાયેલા યુવાનનું મોત નીપજ્યું હતું.\nપ્રાપ્ત માહિતી મુજબ કોસાડ આવાસમાં રહેતો ઇન્દ્રજીત પહલવાન પટેલ (ઉં.વ.૨૨) આજે સવારે દસેક વાગ્યાના અરસામાં ચોથા માળેથી નીચે પટકાયો હતો, જેને લીધે તેને ગંભીર ઇજાઓ થતા સારવાર માટે સ્મીમેર હોસ્પિટલમાં ખસેડાયો હતો. જોકે, તબીબી સારવાર કારગત નીવડે તે પહેલા તેનું મોત નીપજ્યું હતું. કાપડના કારખાનામાં કામ કરતો ઇન્દ્રજીત કોસાડમાં તેના બનેવી અને હમવતનીઓ સાથે રહેતો હતો. તેનો બીજો એક ભાઈ અને એક બહેન છે.\nતેને ફોન આવ્યો હતો, ત્યારે કાનમાં ઇયર ફોન નાંખી વાતો કરવા મશગૂલ ઇન્દ્રજીત એકાએક ચોથા માળેથી નીચે પટકાયો હતો. જેમાં ગંભીર ઇજાઓ થતા તેનું મોત નીપજ્યું હતું. બનાવ અંગે અમરોલી પોલીસ તપાસ કરી રહી છે.\n", "title": "ઇયર ફોન પહેરીને વાતો કરવાની છે ઘણી ટેવ, તો ચોક્કસ વાંચો આ કિસ્સો"}
{"text": "\n। મેડ્રિડ ।\nસ્પેનિશ ફૂટબોલ લીગ લા લીગાનો ત્રણ મહિનાના લાંબી રાહ જોયા બાદ ફરીથી પ્રારંભ થઈ ચૂક્યો છે અને પ્રથમ મુકાવુંલામાં સેવિલાએ પોતાની પરંપરાગત હરીફ રિયલ બેટિસને ૨-૦થી હરાવી હતી. કોરોના વાઇરસના કારણે લા લીગા ફૂટબોલ માર્ચ મહિનાથી સ્થગિત હતી.\nજર્મનીની બુંદેશ લીગા બાદ આ યુરોપની બીજી સૌથી મોટી ફૂટબોલ લીગ છે જેણે પોતાની સિઝનને ફરીથી શરૂ કરી છે. હવે ટૂંક સમયમાં ઇંગ્લેન્ડ ખાતેની પ્રીમિયર લીગ તથા ઇટાલિયન લીગનો પ્રારંભ થશે.\n૪૩ હજારની ક્ષમતાવાળા સ્ટેડિયમ રેમન સાંચેઝ પિજુઆનમાં પ્રેક્ષકોને હાજર રહેવાની મંજૂરી આપવામાં આવી નહોતી પરંતુ ટેલિવિઝન ઉર વર્ચ્યુઅલ સમર્થકો તથા ભૂતકાળમાં પ્રેક્ષકોના રેકોર્ડ કરાયેલો અવાજ ટીવી તથા સ્ટેડિયમમાં સાંભળવા મળ્યો હતો. આ મુકાવુંલો જાણે વીડિયો ગેમ્સમાં થાય છે તેવી રીતે રમાયો હતો. વિશ્વભરના પ્રેક્ષકોએ આ રીતે મેચનો આનંદ માણ્યો હતો. માત્ર સ્પેનના સમર્થકો પાસે જ ખાલી સ્ટેડિયમમાં મેચનું પ્રસારણ નિહાળવાનો વિકલ્પ હતો.\nબાર્સેલોના અને માલોર્કા વચ્ચે શનિવારે મુકાવુંલો\nરિયલ બેટિસ સામેના વિજય સાથે સેવિલા પોઇન્ટ ટેવુંલમાં ૫૦ પોઇન્ટ સાથે ત્રીજા સ્થાને આવી ગઇ છે. તે રિયલ મેડ્રિડ કરતાં માત્ર છ પોઇન્ટ પાછળ છે. બાર્સેલોના ૨૭ મેચમાં ૫૮ પોઇન્ટ સાથે ટોચના સ્થાને છે. લીગમાં ટોચના ક્રમે રહેલી બાર્સેલોનાની ટીમ શનિવારે માલોર્કા સામે પોતાની પ્રથમ મેચ રમાશે. બીજી તરફ રવિવારે રિયલ મેડ્રિડનો ઇબાર સામે મુકાવુંલો થશે.\nબોલબોય દ્વારા બોલને વારંવાર સેનિટાઇઝ કરાયો\nબંને ટીમો વચ્ચેનો આ અત્યંત લોકપ્રિય મુકાવુંલો કોરોના અંગે આપવામાં આવેલી ગાઇડલાઇનના ચુસ્ત અમલ વચ્ચે રમાયો હતો. જેટલી વખત બોલ મેદાનની વુંહાર ગયો ત્યારે બોલબોયે તેને સેનિટાઇઝ કર્યો હતો. ખેલાડીઓએ પણ રેફરી સાથે વાતચીત કરતી વખતે અંતર રાખ્યું હતું. સેવિલા માટે લુકાસ ઓકામપોસોએ ૫૬મી મિનિટે ગોલ કર્યો ત્યારે ઘણા ખેલાડીઓ એકબીજાને ગળે પણ મળ્યા હતા. ૬૨મી મિનિટે ફર્નાન્ડોએ હેડર દ્વારા બીજો ગોલ નોંધાવ્યો ત્યારે પણ ખેલાડીઓએ ભારે ઉજવણી કરી હતી.\nબંને ટીમના સમર્થકો સ્ટેડિયમની વુંહાર એકત્ર થયા\nમેચ પહેલાં સરકારની ગાઇડલાઇને ધ્યાનમાં રાખીને મોટી સંખ્યામાં બંને ટીમોના સમર્થકો સ્ટેડિયમની વુંહાર એકત્ર થયા હતા. તેમને સ્ટેડિયમમાં ભલે પ્રવેશ ના મળ્યો હોય પરંતુ દેશમાં ફૂટબોલનું પુનરાગમન થયું તેનો તેમને આનંદ થયો હતો. મેચ પહેલાં બંને ટીમોના ખેલાડીઓએ કોરોના વાઇરસના કારણે પોતાનો જીવ ગુમાવનાર લોકોને શ્રદ્ધાંજલિ આપવા માટે એક મિનિટનું મૌન પાળ્યું હતું.\n", "title": "સેવિલા-બેટિસનો વીડિયો ગેમ્સની સ્ટાઇલમાં મુકાવુંલો રમાયો"}
{"text": "સુરત, \nસુરતના રહેણાંક વિસ્તારમાં ભંગારના\nલે વેચનો ધંધો કરનારા લોકોના આરોગ્ય સામે ખતરો બની રહ્યા ંછે. આ ધંધાર્થીઓને ત્યાંથી\n141 જેટલા મચ્છરના બ્રિડીંગ સ્પોટ મળ્યા હતા.\nશહેરના રહેણાંક વિસ્તારમાં ભંગાર\nલે વેચનો ધંધો કરનારા ન્યુસન્સ કરતાં હોવાથી છેલ્લા ઘણાં સમયથી રહેણાંક વિસ્તારમાં\nઆવા ગોડાઉન અને ધંધો કરનારા સામે વિરોધ થઈ રહ્યો છે. સ્થાયી સમિતિમાં પણ આ અંગે પગલા\nભરવા માંગ થઇ હતી. જોેકે, પાલિકા તંત્ર કોઈ કડક પગલાં ભરતું ન હોવાથી લોકો પરેશાન થઇ\nરહ્યા છે. હવે ચોમાસાની સિઝનમાં આ ભંગારનો ધંધો કરનારા લોકોના આરોગ્ય માટે પણ ખતરો\nબની રહ્યાં છે.\n\n\nઅહી ભંગાર મુકી રખાતો હોવાથી મચ્છરોની\nઉત્પત્તી થઇ રહી છે. આજે વીબીડીસી વિભાગ દ્વારા ભંગારીયાઓને ત્યાં કરાયેલા સર્વેમાં\n141 બ્રિડીંગ સ્પોટ મળ્યા હતા. રૃા.1050 રૃપિયાનો દંડ કરવા સાથે 122 લોકોને નોટીસ ફટકારાઇ\nછે. જોકે, લોકોના આરોગ્ય સામે ખતરો ઉભો થતાં આ લોકો સામે કડક કાર્યવાહીની માગ થઈ રહી\nછે. \n", "title": "સુરતમાં ભંગારીયાઓને ત્યાંથી મચ્છરોના બ્રિડીંગના 141 સ્પોટ મળ્યા"}
{"text": "\nટ્વીટર ઈન્ડીયાના પ્રમુખ તરનજીત સિંહે પોતાના પદેથી આપ્યુ રાજીનામુ. તેઓ મે 2017માં આ પદે નિયુક્ત થયા હતા. તરનજીતે સતત ટ્વીટ કરી પોતાના રાજીનામાની જાહેરાત કરી હતી. ટ્વીટરના રેવન્યૂ સ્ટ્રેટજી એન્ડ ઓપરેશનના પ્રમુખ કૃષ હવે તેની જગ્યાએ કાર્યભાર સંભાળશે.\nતરનજીત સિંહે ટ્વીટ કરી કહ્યુ કે નમસ્કાર, મારા ચાર વર્ષ ટ્વીટર સાથે સારા રહ્યા. ટ્વીટર ઈન્ડીયાથી આગળ વધવાનો સમય હવે આવી ગયો છે. તેઓ કંપનીની સેલ ટીમના મહત્વપૂર્ણ ભાગીદાર રહ્યા છે. કંપનીને વીસ્તારવામાં તેમજ રોકાણ વધારવામાં તેમની મહત્વની ભુમિકા રહી હતી. તરનજીત સિંહ ભારતના ટ્વીટર સેલ્સ ઈન્ડીયા અને માર્કેટીંગના પ્રમુખ હતા.\nહવે એ દિવસ દૂર નથી જ્યારે તમે ટ્વીટર પર કોણ ઓનલાઈન છે તે જોઈ શકશો. જો કે ટ્વીટરના આ નવા ફિચર્સને આવતા હજુ થોડો સમય લાગશે. જો કે અત્યારે તેની ટેસ્ટીંગનું કામ ચાલી રહ્યુ છે. માઈક્રો બ્લોગિંગ વેબસાઈટ ટ્વીટરના સીઇઓ જેક ડોર્સીએ ટ્વીટરના પ્રોડક્ટ મેનેજર સારા હૈદરને આ ટ્વીટ શેર કર્યુ હતુ. આ ટ્વીટમાં બે નવા ફિચર્સ આવશે તેની માહિતી આપવામાં આવી છે. કેટલાક સ્ક્રીન શોટ છે જેનાથી અંદાજ આવે છે કે કંપની ટ્વીટ પર કરવામાં આવતા રિપ્લાઈ પર કોમેન્ટનો ઓપ્શન મળશે.\n", "title": "ટ્વીટર ઈન્ડીયાના પ્રમુખ તરનજીત સિંહે આપ્યુ રાજીનામુ"}
{"text": "વડોદરા,તા.28 ઓગષ્ટ 2021,શનિવાર \nડભોઇ તાલુકાના કરાલી ગામે મંદિર ફળિયામાં રહેતા 37 વર્ષના રતિલાલ દલસુખભાઈ વસાવાએ વૃદ્ધ માતા સુરજબેન પાસે રૂપિયાની માગણી કરી હતી પરંતુ માતાએ મારી પાસે પૈસા નથી હું તને ક્યાંથી આપુ તેમ કહેતા ઉશ્કેરાયેલા પુત્રએ માતાને લોખંડની પાઈપ મારી ફેક્ચર કર્યું હતું. આ ઉપરાંત અપશબ્દો બોલીને ઢોલધપટ કરતા માતાએ પુત્ર સામે પોલીસ ફરિયાદ નોંધાવી છે\n", "title": "વડોદરા: પૈસા આપવાની ના પાડતા પુત્રએ માતાને માર મારી ફ્રેક્ચર કર્યું"}
{"text": "\nઆજે જાહેર થયેલા ચૂંટણીના પરિણામોમાં ઉત્તર પ્રદેશ અને ઉત્તરાખંડમાં ભારતીય જનતા પાર્ટીને જબરદસ્ત સફળતા મળી છે. વડાપ્રધાન મોદીને નોટબંધી પછી મળેલી આ સફળતાથી જે લોકો ખુશ થયા છે એમાં એક છે લોકપ્રિય ગાયિકા લતા મંગેશકર. લતા મંગેશકરે બીજેપીને મળેલી ભવ્ય જીત પછી તેમને અભિનંદન આપતું જે ટ્વિટ કર્યું છે એમાં તેમનો ઉત્સાહ ભારોભાર છલકાય છે.\n\nઉત્તર પ્રદેશ અને ઉત્તરાખંડ રાજ્યોની વિધાનસભામાં ભારતીય જનતા પક્ષના જ્વલંત વિજયથી પક્ષના કાર્યકરોના આનંદમાં પ્રમુખ અમિત શાહ પણ જોડાયાં છે. એમણે પક્ષની આ જબ્બર જીતને ભ્રષ્ટાચાર-મુક્ત શાસન તેમજ ભાજપની વિચારધારાની જીત તરીકે ઓળખાવી છે.\nકેન્દ્રીય કાયદાપ્રધાન રવિશંકર પ્રસાદે જણાવ્યું છે કે ઉત્તર પ્રદેશમાં વિધાનસભા ચૂંટણીમાં ભાજપનો ઝળહળતો દેખાવ 2014માં લોકસભાની ચૂંટણીમાં ભાજપના વિજય કરતાં પણ ભવ્ય છે.\nરવિશંકર પ્રસાદે કહ્યું કે, ઉત્તર પ્રદેશ રાજ્યમાં ભાજપની જીત ભારતના રાજકારણમાં એક જબ્બર પરિવર્તન સમાન છે. 2014માં અમારા વિજય કરતાં પણ આ વિજય મોટો છે. ઉત્તર પ્રદેશ ભારતની લેબોરેટરી ગણાય છે અને અહીં ભાજપની સુપર જીત વડાપ્રધાન મોદીજીની દૂરંદેશીની સાબિતી છે.\n", "title": "લતા મંગેશકર પણ આવી ગયા મોદીની જીતથી ઉત્સાહમાં, ટ્વિટમાં છલકાઈ લાગણી"}
{"text": "\nનાયબ મુખ્યમંત્રી નિતીન પટેલ વડોદરાના સયાજીનગર ગૃહમાં મહિલા ઉદ્યોગ સાહસિકોને સલામ કાર્યક્રમમાં હાજરી આપી હતી. તે પ્રસંગે નાયબ મુખ્યમંત્રીએ જણાવ્યું હતું કે વડાપ્રધાન નરેન્દ્ર મોદીએ પાકિસ્તાનને શબક શિખવાડવા માટે જે રીતે સર્જીક્લ સ્ટ્રાઇક કરી હતી તે જ રીતે દેશના અર્થતંત્રને અસ્તવ્યસ્ત કરી નાંખતા કાળા નાણાં ઉપર બ્રેક મારવા માટે 500 અને 1000ની ચલણી નોટો બંધ કરીને સર્જિકલ સ્ટ્રાઇક કરી છે.\n\nઆ નિર્ણય આવનારા દિવસોમાં દેશના આર્થિક વિકાસ માટે મહત્વપૂર્ણ સાબિત થશે.\nઉદ્યોગ સાહસિક મહિલાઓના કાર્યક્રમમાં હાજરી આપવા આવેલા નીતિન પટેલ\n\nતેમણે વધુમાં જણાવતા કહ્યું કે, વડાપ્રધાન લોકસભાની ચૂંટણી સમયે પ્રચાર સભા યોજતા હતા. ત્યારે તેઓએ અને ભાજપએ દેશની પ્રજાને કાળાં નાણાં પર અંકુશ લાવશે એવું વચન આપ્યું હતું. જે વચનને વડાપ્રધાન અને ભાજપાએ સાચું કરીને બતાવ્યું છે.\n", "title": "પાકિસ્તાન પર સર્જીકલ સ્ટ્રાઈક અને કાળા નાણાં પર બ્રેક લગાવવા પીએમનો નિર્ણય:નિતીન પટેલ"}
{"text": "\nસૂત્રો પાસેથી મળતી માહિતી મુજબ અનેક ખેલાડીઓના સેમ્પલ ડોપિંગ ટેસ્ટમાં પોઝિટિવ આવ્યાં છે. જો કે હજુ એ વાતની માહિતી મળી નથી કે આ તમામ ખેલાડીઓ રિયો ઓલિમ્પિકની રેસમાં છે કે નહીં. આ સેમ્પલ્સમાં ઈન્દ્રજીત સિંહનો નમૂનો પણ સામેલ હતો. જો કે કોઈ પણ અધિકારી તેમના નામની પુષ્ટિ કરી રહ્યાં નથી.\nપીએમ મોદીને લખાયો પત્ર\nએવા અહેવાલો છે કે ઈન્દ્રજીતના સેમ્પલમાં પ્રતિબંધિત સ્ટેરોઈડ મળી આવ્યું હતું. સૂત્રો પાસેથી જાણવા મળ્યું છે કે ધ નેશનલ એન્ટી ડોપિંગ એજન્સીએ એથલેટિક્સ ફેડરેશનને એક ઈન્દ્રજીત સિંહનો ડોપિંગ ટેસ્ટ ફેલ ગયો હોવા સંબંધે એક પત્ર લખ્યો છે. ઈન્દ્રજીત એશિયન ચેમ્પિયનશીપ, એશિયન ગ્રાન્ડ પ્રીક્સ અને ધી વર્લ્ડ યુનિવર્સિટી ગેમ્સનો ગત વર્ષનો ગોલ્ડ મેડલિસ્ટ છે. આ ઉપરાંત સૌથી મહત્વની વાત એ હતી કે રિયો ઓલિમ્પિક્સ માટે ક્વોલિફાય થનારો પહેલવહેલો ભારતીય એથલેટ હતો.\nઈન્દ્રજીત સતત એવોઈડ કરતો હતો ડોપ ટેસ્ટ \n\nસૂત્રો પાસેથી એવું પણ જાણવા મળ્યું છે કે NADA દ્વારા ઈન્દ્રજીતને ડોપિંગ ટેસ્ટ માટે કહેવામાં આવતા તે સતત એવોઈડ કરતો હતો. ઈન્દ્રજીતના આવા વર્તનથી તેના ઉપર શક ગયો હતો. જે સાચો પણ પડ્યો. આ બાજુ એથલેટિક્સ ફેડરેશન ઓફ ઈન્ડિયાના અધ્યક્ષ એ જે સુમારીવાલાએ આ અંગે કોઈ પણ નિવેદન આપવાનો ઈન્કાર કરી દીધો છે.\n", "title": "રિયો ઓલિમ્પિક્સ માટે ભારતને વધુ એક ઝટકો, નરસિંહ બાદ ઈન્દ્રજીત પણ ડોપ ટેસ્ટમાં ફેલ"}
{"text": "\nકાશ્મીરના અનંતનાગમાં થયેલ આતંકી હુમલાને વખોડતા ગુજરાતના વલસાડના વેપારીઓએ અનોખી રીતે વિરોધ કર્યો છે. જ્યાં વેપારીઓએ પોતાની દુકાનો પાસે મુકાયેલ સ્ટેચ્યુને કાળા કપડા પહેરાવીને વિરોધ કર્યો હતો. નોંધનીય છે કે આતંકીઓના હુમલામાં મૃતક સાત યાત્રી વલસાડના જ રહેવાસી હતાં. આ હુમલામાં કુલ 32 યાત્રીઓ ઈજાગ્રસ્ત થયાં છે.\n\n\nગોળીઓ ચાલતી રહી પરંતુ હું બસ ચલાવતો રહ્યો: સલીમ\nબસના ડ્રાઈવર સલીમે જણાવ્યું કે, અંધારૂ થઈ ગયું હતું. અને અચાનક અંધાધૂંધ ફાયરિંગ શરૂ થઈ ગયું હતું. જેથી આ આતંકવાદી હુમલો હોવાની જાણ થઈ ગઈ હતી. ગોળીઓ ચાલતી રહી પણ હું બસ ચલાવતો રહ્યો હતો. સીટ નીચે નમી જતા હું બચી ગયો હતો. મારા માલિકે મને હિંમત આપતા લોકોને સલામત સ્થલે લઈ જઈ શક્યો હતો.\nવિજય રૂપાણીએ આપી શ્રદ્ધાંજલિ \nઅમરનાથ યાત્રીઓને સુરત એરપોર્ટ પર લાવવામાં આવ્યા છે. ત્યારે મૃતકોને શ્રદ્ધાંજલિ આપવા અને ઇજાગ્રસ્તોને ખબર અંતર પૂછવા માટે મુખ્યમંત્રી વિજય રૂપાણી સુરત એરપોર્ટ પર હાજર રહ્યાં છે. રૂપાણીએ આતંકી હુમલાના મૃતકોને શ્રદ્ધાંજલી આપતા જણાવ્યું હતું કે, સાતના મૃતદેહ અને 19 જટેલા ઈજાગ્રસ્તો સાથે અરમનાથ યાત્રીઓને એરફોર્સના સ્પેશિયલ એરક્રાફ્ટથી સુરત લાવવામાં આવ્યા છે. આ મૃતકોના પરિવારજનોને 10 લાખની સહાય આપવાની જાહેરાત કરી છે. જ્યારે ઈજાગ્રસ્તનોને 2-2 લાખ રૂપિયાની સહાયની જાહેરાત કરી છે. બસના ડ્રાઈવરને યાત્રીઓને સલામત સ્થળે લઈ જવા બદલ ધન્યવાદ કહ્યા હતા.\n", "title": "વલસાડમાં આતંકી હુમલાનો અનોખો વિરોધ , વેપારીઓએ સ્ટેચ્યુને પહેરાવ્યાં કાળા કપડા"}
{"text": "\nપાકિસ્તાન પોતાના સદાબહાર મિત્ર ચીનને ખુશ કરવા સીપીઈસી પ્ર્રોજેક્ત અંતર્ગત ટેક્ષમાં ભારે છુટ અને પાણીના ભાવે જમીન પધરાવી રહ્યું છે. પરંતુ હવે એક નવો જ ખુલાસો થયો છે. જે અંતર્ગત પાકિસ્તાને ચીનને અનેક મહિલાઓને ચીનને વેચી મારી છે.\nઆ ખુલાસો જથ્થાબંધ પાના દસ્તાવેજોમાં થયો છે. આ દસ્તાવેજોમાં કુલ 629 મહિલાઓના નામ છે. આ મહિલાઓને પાકિસ્તાનના અલગ અલગ વિસ્તારોમાંથી ચીનને લોકોને દુલ્હન તરીકે વેચવામાં આવી હતી. આ દસ્તાવેજોને પાકિસ્તાની તપાસકર્તાઓએ તૈયાર કર્યા છે. તપાસકર્તાઓ પાકિસ્તાનમાં ગરીબ લોકોનું શોષણ કરવું અને દેહ વ્યાપારના નેટવર્કને તોડવાનું કામ કરી રહ્યા છે.\nઆ પાકિસ્તાનથી ચીનમાં 2018થી થયેલા દેહ વ્યાપારના સૌથી વિશ્વસનીય આંકડા છે. પરંતુ પાકિસ્તાની સરકારને દેહ વ્યાપારને રોકવાના સરકારી પ્રયાસોને જૂન 2018થી બંધ કરી દીધો હતો. માનવામાં આવી રહ્યું છે કે, આ પ્રયત્નો પાકિસ્તાનને ચીનથી પોતાના આર્થીક ફાયદાના નુકસાનનો ડર છે. આ કેસમાં 20 માત્ર પાકિસ્તાનના બે શહેરો પૂર્વી પંજાબ પ્રોવિન્સના ફેસલાબાદ અને લાહોરના જ છે.\nપાકિસ્તાનમાં તસ્કરો વિરુદ્ધ આવેલા સૌથી મોટો કેસ બંધ થઈ ચૂક્યો છે. ઓક્ટોબરમાં ફેસલાબાદની એક કોર્ટે 31 ચીની નાગિરીકોને તસ્કરીના આરોપમાં મૂક્ત કરી દીધા હતા. ત્યારબાદ મળેલી મહિલાઓએ પોલીસ પૂછપરછમાં કોઈપણ સાક્ષી આપવા માટે ઇન્કાર કરી દીધો હતો. આ કેસ સાથે સંકળાયેલા એક કોર્ટ અધિકારી અને એક પોલીસ અધિકારીએ જણાવ્યું હતું કે, આવું એટલા માટે થયું હતું કારણ કે આ મહિલાઓને શાંત રહેવાની ધમકી મળી હોય કે પછી તેમને પૈસા આપવામાં આવ્યા હોય.\nઆ મામલે એક વરિષ્ઠ અધિકારીએ જણાવ્યું હતું કે, આવો ધંધો હજી પણ ચાલું છે. ચીની અને પાકિસ્તીની દલાલ ખરીદદાર અને કથિત વરરાજા પાસેથી ચારથી 10 લાખ પાકિસ્તાની રૂપિયા એટલે કે આશરે 25,000થી 65,000 અમેરિકન ડોલર લેતા હતા. પાકિસ્તાનથી થનારા દેહ વ્યાપારના અધ્યયન પછી તેમણે શોધી કાઢ્યું હતું કે અનેક મહિલાઓએ પ્રજનન ઉપચારના ક્ષેત્રમાં ધકેલવામાં આવી હતી. અનેક મહિલાઓ સાથે શારીરિક અને યૌન શોષણ પણ થયું હતું. મહિલાઓને વેશ્યાવૃત્તિમાં ધકેલવામાં આવી હતી.\nઆ રિપોર્ટ પાકિસ્તાનના પીએમ ઈમરાન ખાનને મોકલવામાં આવ્યો હતો. જેમાં 52 ચીની નાગરિકો વિરુદ્ધ દાખલ કેસ અંગે જાણકારી આપી હતી.\nઆ વીડિયો પણ જુઓ : શું છે નાગરીકતા સંશોધન બિલ અને શું છે તેનો વિવાદ\n\n", "title": "સદાબહાર મિત્ર ચીનને ખુશ કરવા પાકિસ્તાને તેની સંખ્યાબંધ મહિલાઓ ભેટ ધરી, થયો ઘટસ્ફોટ"}
{"text": "નવી દિલ્હી #ઉરી હુમલા બાદ આતંકવાદીઓને જવાબ આપવા માટે ભારત જે રીતે તૈયારીઓ બતાવી રહ્યું છે એ જોતાં પાકિસ્તાનના પેટમાં ફાળ પડી છે. પાકિસ્તાની વડાપ્રધાન નવાજ શરીફે અમેરિકી વિદેશ મંત્રી જ્હોન કેરી સાથે મુલાકાત કરી અને કાશ્મીરમાં તણાવની સ્થિતિને લઇને અમેરિકાની મદદ માંગી છે.\nઉરી હુમલાનો પ્લાન ગત નવેમ્બર માસમાં ઘડાયો હતો, કોણ છે માસ્ટરમાઇન્ડ? વાંચવા ક્લિક કરો\nશરીફે કાશ્મીરમાં માનવ અધિકારોના કથિત ઉલ્લંઘનનો મુદ્દો ઉઠાવતાં ભારત અને પાકિસ્તાન વચ્ચેની તણાવની સ્થિતિને ખતમ કરવા માટે અમેરિકાની મદદ માંગી છે.\nઉરી હુમલા બાદ રશિયાનું ભારતને સમર્થન, પાકિસ્તાન સાથે સૈન્ય અભ્યાસ કરાર રદ કર્યા\nમુલાકાત બાદ પાકિસ્તાન તરફથી જાહેર કરાયેલા નિવેદનમાં કહેવાયું છે કે, વડાપ્રધાને કહ્યું કે કાશ્મીરમાં 107થી વધુ લોકો માર્યા ગયા છે. હજારો ઘાયલ છે અને સરકાર તરફથી માનવાધિકારનું ઘોર ઉલ્લંઘન કરવામાં આવી રહ્યું છે.\nઉરી હુમલો: ઇંટનો જવાબ પત્થરથી આપશે ભારત\nશરીફે કેરીને કહ્યું કે, તેમણે અત્યાર સુધી રાષ્ટ્રપતિ બિલ ક્લિંટનનું વચન જે યાદ છે કે અમેરિકા, પાકિસ્તાન અને ભારત વચ્ચે દ્વિપક્ષીય વિવાદો અને મુદ્દાઓને હલ કરવાની મદદ કરવા માટે પોતાની ભૂમિકા નિભાવશે.\nઉરી હુમલામાં વધુમાં એક જવાન શહીદ, દેશમાં શોકની લાલીમા", "title": "ઉરી હુમલા બાદ ભારતની વળતી કાર્યવાહીથી ડરી ગયા શરીફ, જ્હોન કેરી પાસે માંગી મદદ"}
{"text": "સુરત \nસુરતના નોકરી ધંધો કરનારા માટે\nઆર્શિવાદ સમાન બનેલી સીટી  અને બીઆરટીએસ બસ\nતબક્કાવાર દોડતી થઈ રહી છે. પાલિકાએ તમામ 12 રૃટ પર 85 બીઆરટીએસ બસ શરૃ કરી છે. ઉપરાંત\nપાલિકાએ ગઈકાલ સુધી ત્રણ રૃટ અને આજે ત્રણ રૃટ મળીને સીટી બસ દોડતી કરી છે. \nપાલિકા કુલ 12 રૃટ પર બીઆરટીએસ બસ\nદોડાવી રહી છે તેમાં કોવિડની ગાઈડ લાઈન  પ્રમાણે\n60 ટકા જ મુસાફરો ભરવાના હોય છે. આ ગાઈડ લાઈનનું પાલન કરવા માટે પાલિકાએ બીઆરટીએસ રૃટ\nપર સીટી બસ દોડાવવાનું શરૃ કર્યું છે. 12 બીઆરટીએસ રૃટ પર અત્યાર સુધી 157 બીઆરટીએસ\nઅને ૧૨ ઈલેક્ટ્રીક બસ દોડતી હતી. પરંતુ ગાઈડ લાઈનનું પાલન થાય અને મુસાફરોને બસ વધુ\nમળી રહે તે માટે બીઆરટીએસ રૃટ પર ૮૫ સીટી બસ દોડાવવાનું શરૃ કર્યું છે. જેના કારણે\nબસ વધુ હોવા છતાં મુસાફરોની સંખ્યા વધી નથી. બીઆરટીએસ રૃટ પર 254 બસ દોડી રહી છે તેમાં\nગઈકાલે 50 હજાર જેટલા મુસાફરોએ મુસાફરી કરી હતી.\n\n\nબીઆરટીએસ બસ શરૃ કર્યા બાદ પાલિકાએ\nપહેલાં ત્રણ રૃટ પર સીટી બસ સેવા શરૃ કરી હતી. જેમાં આજથી વદુ ત્રણ રૃટ પર સીટી બસ\nસેવા શરૃ કરતાં છ બસ દોડી રહી છે. ગઈકાલે ત્રણ રૃટ હતા તેમાં 4500 જેટલા મુસાફરોએ મુસાફરી\nકરી હતી. પાલિકા જેમ જેમ સંક્રમણ ઘટતું રહે તેમ તેમ સીટી બસ સેવાના રૃટ અને બસ વધારશે. \n", "title": "BRTS બસમાં સોશિયલ ડિસ્ટન્સ જાળવવા 85 સિટી બસ દોડતી કરાઇ"}
{"text": "\nવડોદરામાં કરજણમા શ્રદ્ધાળુઓ ભરેલી બસને અકસ્માત નડ્યો હતો. જેને કારણે લક્ઝરી બસમાં રહેલા 2 જેટલા મુસાફરો ઘાયલ થયા હતા. જોકે, કોઈ મોટી જાનહાનિ થઈ ન હતી.\n\n\n\n\n\n\nપ્રાપ્ત માહિતી અનુસાર, હાલ અધિકમાસ હોઈ કેટલાક શ્રદ્ધાળુઓ પ્રવાસે નીકળ્યા હતા. તેમની બસને કરજણ પાસેના ઓજ ગામે અકસ્માત નડ્યો હતો. ઓજ ગામે લક્ઝરી બસ પલટી ખાઈ ગઈ હતી. જેને કારણે બસમાં સવાર શ્રદ્ધાળુઓ ઘાયલ થયા હતા. મુસાફરોને નાનીમોટી ઈજા પહોંચી હતી. જેમાં તેમને સારવાર માટે તાત્કાલિક કરજણ હોસ્પિટલમાં ખસેડાયા હતા. આ તમામ શ્રદ્ધાળુઓ અધિક માસના મેળામાં આવ્યા હતા.\n", "title": "અધિક માસમાં પુણ્ય કમાવા નીકળેલા શ્રદ્ધાળુઓની બસને અકસ્માત"}
{"text": "\nમહેસાણામાં આધેડ મહિલાએ પોતાની જાત જલાવીને આત્મહત્યા કરી હોવાની ઘટના બની છે. મળતી માહિતી પ્રમાણે મહેસાણા શહેરના રાધનપુર રોડ ઉપર આવેલી એક સોસાયટીમાં સોમવારે સવારે આ ઘટના બની હતી. પરિવારજનો તરફથી માનસિક ત્રાસ મળતો હોવાના કારણે 50 વર્ષીય મહિલાએ પોતાના શરીર ઉપર કેરોસીન છાંટીને દિવાસળી ચાંપી હતી.\n\nઆ ઘટનાના પગલે મહિલાનું ઘટના સ્થળે જ મોત નીપજ્યું હતું. ઘટનાના કારણે સમગ્ર વિસ્તારમાં ચકચાર મચી ગઈ હતી. આ સાથે ઘટનાની જાણ થતાં પોલીસ પણ ઘટના સ્થળે દોડી આવી હતી. જ્યારે લોકોના ટોળા ઉમટી પડ્યા હતા. પોલીસે મહિલાના મૃતદેહને પીએમ માટે મોકલી આપીને આગળની કામગીરી હાથધરી હતી.\n", "title": "મહેસાણાઃ 50 વર્ષીય મહિલાએ કેરોસીન છાંટીને કર્યું અગ્નિસ્નાન"}
{"text": "\n। પોરબંદર ।\nગત ૨૧ ઓક્ટોબરના દિવસે ઇન્ડિયન આર્મીના જવાનો દ્વારા હલ્દિયાથી શરૂ કરાયેલ સઢવાળી હોડીની સફ્ર “અરાઉન્ડ ધ ઇન્ડિયન પેનિન્સુલા” ૧ ડિસેમ્બરના રોજ ૪૧ દિવસ બાદ પોરબંદર ખાતે પૂર્ણ થઇ હતી. જેમાં લશ્કરના ઇલેક્ટ્રોનિક્સ અને મિકેનિકલ એન્જીનીયર વિંગ સહીતના જવાનો સામ્યા હતા.\nભારતીય ભૂમિ સેનાના જવાનો દ્વારા અલગ-અલગ એક્ટિવિટી કરવામાં આવે છે. જેમાં મેરેથોન, સાયકલિંગ અને બાઈકિંગ સહિત સેલિંગનો પણ સમાવેશ કરાયો છે. આમ સાહસની ભાવનાને ઉત્તેજન આપવા તથા સમુદ્રમાંથી દુષિત પાણીના નમુના એકત્ર કરી અને મહાસાગરમાં વધી રહેલા પ્રદુષણ અંગે જાગૃતિ ફ્લાવવાના ઉદ્દેશથી ગત ૨૧ ઓક્ટોબરના રોજ કોલકાતા નજીકના હલ્દિયાથી ૪૪ ફૂટ લાંબી જર્મન બિલ્ટ એસ વી ફ્રામાં આ સાહસિક સફ્ર શરૂ  કરવામાં આવી હતી. ૫૩ જવાનોની ટીમ આ સાહસિક સફ્રમાં જોડાઈ હતી. આ ૫૩ જવાનોમાં ૨૭ ઓફ્સિર,૬ જુનિયર અને૨૦ અન્ય અધિકારી કે જેમાં પાંચ મહિલા અધિકારીઓ પણ સામેલ હતા. આ સાહસિક સફ્ર વિશાખાપટ્ટનમ, ચેન્નઈ, કારિકાલ, ત્રિવેન્દ્રમ, કોચી, મેંગલોર, ગોવા, મુંબઈ થઇને પોરબંદર ખાતે પૂર્ણથી હતી. જેમાં બંગાળની ખાડી અને અરેબિયન સમુદ્ર પરની સફ્ર કરતા આશરે ૩,૮૫૦ નોટિકલ માઇલની અંતર આવરી લેવાયું હતું. વિઝાગ નજીક દરિયામાં એકાએક ૩૦ થી ૪૦ જેટલી ડોલ્ફ્નિ નજરે ચડી હતી અને આ ડોલ્ફ્નિ દરિયામાં ઉછળકૂદ કરતી હતી ડોલ્ફ્નિનું નૃત્ય જોઈને યુનિટના તમામ સભ્યો રોમાંચિત થયા હતા.\n", "title": "સઢવાળી હોડીમાં તોફાનો વચ્ચે ૩,૮૫૦ નોટિકલ માઇલની સફર"}
{"text": "\nમાર્કેટિંગ યાર્ડમાં આગ લાગવાની વધુ એક ઘટના રાજ્યમાં બની છે. હવે રાજકોટનાં ગોંડલ માર્કેટિંગ યાર્ડમાં ભીષણ આગ લાગી છે. માર્કેટિંગ યાર્ડમાં મરચાની હજારો બોરીઓનો સ્ટૉક હતો જેમાં આગ લાગી હતી. આ ભયંકર આગમાં મરચાની ગાંસડીઓ બળીને ખાખ થઈ ગઈ હતી. આ ભયંકર આગે જોતજોતામાં વિકરાળરૂપ ધારણ કર્યું હતુ. આ કારણે માર્કેટયાર્ડમાં અફરાતફરીનો માહોલ સર્જાયો હતો.\nઆગને કાબૂમાં લેવાનાં થઈ રહ્યા છે પ્રયાસ\n\nઆ ઘટનાની જાણ થતા ફાયર બ્રિગેડની ટીમ ઘટનાસ્થળે પહોંચી હતી અને આગને કાબુમાં મેળવવાની કામગીરી હાથ ધરી હતી. ગોંડલ માર્કેટ યાર્ડમાં મરચાની ગાંસડીઓમાં આગ લાગતા આગનાં ગોટેગોટા જોવા મળ્યા હતા અને મરચાની ગાંસડીઓ આગમાં બળીને ખાખ થઈ ગઈ હતી. ફાયર બ્રિગેડની ટીમ ઘટનાસ્થળે પહોંચી હતી અને આગને કાબુમાં મેળવવા માટેની કામગીરી હાથી ધરી છે.\nખેડૂતોનું નુકસાન માર્કેટયાર્ડ ભરપાઈ કરશે\n\nવેપારી એસોસિએશનનાં પ્રમુખ અતુલભાઈનાં જણાવ્યા અનુસાર અત્યારની સીઝનમાં મરચા ખુલ્લા પટમાં રાખવામાં આવે છે. કોઈક કારણોસર મરચાનાં ઢગલામાં આગ લાગતા ધૂવાંડાનાં ગોટેગોટા જોવા મળ્યા હતા. અંદાજે 2 લાખ રૂપિયાનું નુકસાન થયું હોવાનો અંદાજ લગાવવામાં આવી રહ્યો છે. 40થી વધુ ખેડૂતોનાં મરચા આગની લપેટમાં આવી ગયા છે. આગ લાગવાનું કારણ હજુ અકબંધ છે. માર્કેટયાર્ડનાં પ્રમુખનાં જણાવ્યા પ્રમાણે ટ્રાન્સફૉર્મરમાં શૉર્ટ સર્કિટને કારણે આગ લાગી છે. તો ખેડૂતોનું નુકસાન માર્કેટયાર્ડ ભરપાઇ કરશે તેવું પણ તેમણે જણાવ્યું છે.\n", "title": "ગોંડલ: માર્કેટિંગ યાર્ડમાં ભીષણ આગ, મરચાની ગાંસડીઓ બળીને ખાખ"}
{"text": "વડોદરા,તા.16.સપ્ટેમ્બર,બુધવાર,2020\nકોરોનાના કારણે હાલમાં સ્કૂલો અને કોલેજો બંધ જ રાખવાનો સરકારે નિર્ણય લીધો છે.સરકારે ખાનગી ટયુશન ક્લાસીસ પણ શરુ કરવાની મંજૂરી આપી નથી.આમ છતા આજે વડોદરાના રાવપુરા વિસ્તારમાં ઘી કાંટા રોડ પર આવેલો એન એમ ક્લાસીસ ખુલ્લો જોવા મળતા ઊહાપોહ થયો હતો.\nકોચિંગ ક્લાસીસના સંચાલકે ક્લાસ ખોલીને સરકારની ગાઈડલાઈનનુ ઉલ્લંઘન કર્યુ હતુ.હાલમાં કોચિંગ ક્લાસીસના સંચાલકો પણ ઓનલાઈન જ શિક્ષણ આપી રહ્યા છે.ક્લાસમાં એક વિદ્યાર્થી અભ્યાસ કરતો પણ નજરે પડયો હતો.દરમિયાન સ્થાનિક લોકોએ પણ કોચિંગ ક્લાસ ખુલ્લો હોવા સામે નારાજગી વ્યક્ત કરી હતી.ક્લાસમાં આવેલા વિદ્યાર્થીએ કહ્ય ુહતુ કે, મારા જેવા બીજા સાત થી આઠ વિદ્યાર્થીઓ અભ્યાસ કરવા માટે આવે છે.\nદરમિયાન સંચાલકે આ અંગે કહ્યુ હતુ કે, ૨૫ સપ્ટેમ્બરે બોર્ડની પૂરક પરીક્ષા યોજાવાની છે.જેના સંદર્ભમાં ૬ થી ૭ વિદ્યાર્થીઓને થોડી મૂંઝવણ હોવાથી માર્ગદર્શન માટે આવ્યા હતા.બાકી સરકારની ગાઈડલાઈન પ્રમાણે મારો ક્લાસ બંધ જ છે.હું વિદ્યાર્થીઓને ઓનલાઈન શિક્ષણ આપુ છું.આજે જે  વિદ્યાર્થીઓ આવ્યા હતા તેમને પણ મેં ફરી ક્લાસ પર આવવાની ના પાડી દીધી છે.\nઉલ્લેખનીય છે કે, તાજેતરમાં જ વડોદરાના ટયુશન અને કોચિંગ ક્લાસના સંચાલકોના ે સંગઠને કલેકટરને આવેદનપત્ર આપીને કોચિંગ ક્લાસ ફરી શરુ કરવા દેવામાં આવે તેવી માંગણી કરી હતી.\n", "title": "રાવપુરા વિસ્તારમાં આવેલો કોચિંગ ક્લાસ ચાલુ રખાતા ઊહાપોહ"}
{"text": "\nકાવેરીના પાણીને લઇને કર્ણાટકમાં ચાલી રહેલ હિંસક પ્રદર્શનના લીધે સામાન્ય જનજીવન ઠપ થઇ ગયું છે. ખાસ કરીને લગ્ન જેવા આયોજનો પર બહુ ખરાબ અસર પડી છે. મંગળવારના રોજ પબ્લિક ટ્રાન્સપોર્ટ બંધ હોવાથી એક દુલ્હન કેટલાંય કિલોમીટર ચાલીને કર્ણાટક બોર્ડને પાર કરી તામિલનાડુના વનિયાંબડી પહોંચી. બેંગલુરૂની રહેવાસી આર પ્રેમા નામની આ છોકરીના લગ્ન આજે તામિલનાડુમાં રહેતા એક છોકરા સાથે થવાના છે.\nકાવેરી વિવાદના લીધે પબ્લિક ટ્રાન્સપોર્ટ સર્વિસ બંધ હતી, આથી પ્રેમાં કેટલાંય કિલોમીટર સુધી ચાલી અને ખાનગી ગાડીઓના સહારો લેવો પડ્યો. પ્રેમાએ કહ્યું કે હું બેંગલુરૂથી આવી રહી છું. અમારે ઘણી મુશ્કેલીઓમાંથી પસાર થવું પડ્યું. ટ્રાન્સપોર્ટની સુવિધા બંધ હોવાથી અમારે બસ અને ઓટો કરીને આવવું પડ્યું.\nકાવેરીના પાણીને લઇને કર્ણાટક અને તામિલનાડુમાં અશાંતિ ફેલાવાથી લોકોને શિખામણ આપતા પ્રેમાએ કહ્યું કે હું લોકોને એક જ વાત કહેવા માંગું છું કે આપણે જ સમજવું પડશે કે આપણે બધા ભારતીય છીએ. બંને રાજ્યોને મુશ્કેલી પડી રહી છે તે યોગ્ય નથી.\nપ્રેમાએ કહ્યું કે લગ્નને લઇને મારા મનમાં ઘણા અરમાનોને ઉત્સાહ હતો, તે હવે કેટલીક હદ સુધી ઓછો થઇ ગયો છે. અમે 600 લગ્નના કાર્ડ વહેંચ્યા હતા પરંતુ માત્ર 20 લોકો જ લગ્નમાં આવી રહ્યાં છે. પ્રેમાની સાથે લોકો લગ્ન માટે કપડાં, વાસણ અને ગિફ્ટ સાથે આવ્યા હતા.\n", "title": "કાવેરી વિવાદની અસર: લગ્ન માટે કેટલાંય કિલોમીટર ચાલી આ દુલ્હન"}
{"text": "અમદાવાદ, તા. 24 સપ્ટેમ્બર 2020, ગુરૂવાર\nગુજરાતમાં કોંગ્રેસના પ્રભારી રાજીવ સાતવ આજે ફરી ગુજરાતની મુલાકાતે છે. ઉલ્લેખવીય છે કે રાજીવ સાતવ ગુજરાત કોંગ્રેસના નેતાઓ તેમજ હોદ્દેદારો સાથે મહત્વની બેઠક યોજશે. નોંધપાત્ર છે કે આ મહત્વની બેઠકમાં સ્થાનિક સ્વરાજ્યની ચૂંટણી અંગે ચર્ચા થશે. ત્યારે બીજી તરફ ચૂંટણીની ચર્ચાની સાથે તેમજ સંગઠનના માળખા અંગે પણ ચર્ચા હાથ ધરાશે.\nસૂત્રના જણાવ્યા મુજબ કોંગ્રેસ પ્રભારીની ગુજરાત મુલાકાત ખુબ મહત્વની ગણવામાં આવી રહી છે.\n- કોંગ્રેસ પ્રભારી આજે ગુજરાતની મુલાકાતે\n- રાજીવ સાતવ એરપોર્ટ પહોંચ્યા….\n- સ્થાનિક સ્વરાજ્યની ચૂંટણી અંગે થશે ચર્ચા\n- સંગઠનના માળખા અંગે પણ કરાશે ચર્ચા\n- રાજીવ સાતવની ગુજરાત મુલાકાત ખુબ મહત્વની\n", "title": "કોંગ્રેસના પ્રભારી રાજીવ સાતવ આજે ફરી રાજ્યની મુલાકાતે, સંગઠનના માળખાની મહત્વની થશે ચર્ચા"}
{"text": "યુનિવર્સિટી અને ગોતા બ્રિજ પર અકસ્માત\nએક્ટિવાચાલકનું વાહન સ્લીપ થતાં અને ગોતા બ્રિજ પર રિક્ષા થાંભલા સાથે અથડાતા જીવ ખોયાં\nઅમદાવાદ : શહેરમાં ઓછા ટ્રાફિક વચ્ચે ખુલ્લા રસ્તાઓ ઉપર બે જીવલેણ અકસ્માતમાં બે વાહનચાલકોએ જીવ ગુમાવ્યાં છે. યુનિવર્સિટી કન્વેન્શન સેન્ટર પાસે એક્ટિવા સ્લીપ થતાં તેના ચાલકનું તેમજ ગોતા બ્રિજ ઉપર થાંભલા સાથે રિક્ષા અથડાતાં તેના ચાલકનું મૃત્યુ થયું હતું.\nવેજલપુરમાં આવેલા કૃષ્ણધામ ઓડામાં રહેતા ચંદુભાઈ કેશવલાલ નાયી (ઉ.વ. 55) એક્ટિવા લઈને તા. 11ના સાંજે એક્ટિવા લઈને નીકળ્યા હતા. ચંદુભાઈ યુનિવર્સિટી કેન્વેૈન્શન સેન્ટર પાસેથી પસાર થતાં હતા ત્યારે કોઈ કારણસર તેમનું એક્ટિવા સ્લીપ થઈ ગયું હતું. \nમાથામાં ઈજા પામેલા ચંદુભાઈને સારવાર માટે સોલા સિવિલમાં ખસેડાયા હતા ત્યાં તેમનું તા. 12ના રાતે મૃત્યુ નિપજ્યું હતું. ટ્રાફિક એ ડીવિઝન પોલીસે ગુનો નોંધી તપાસ હાથ ધરી છે. ન્યુ શાહઆલમમાં રહેતા ગોપાલભાઈ મહેન્દ્રભાઈ પંડયા ભાડાની ઓટો રિક્ષા લઈને ગોતા વિશ્વકર્મા બ્રિજ ઉતરતા હતા.\nપેસેન્જરને ઉતારીને પાછા ફરતી વખતે હરિવીલા ફ્લેટ ત્રણ રસ્તા પાસે સ્ટીયરિંગ પરનો કાબુ ગુમાવતા ઓટો રિક્ષા રોડની વચ્ચે આવેલા ડિવાઈડરના થાંભલા સાથે આૃથડાઈ હતી. સોલા સિવિલ પછી અસારવા સિવિલમાં સારવાર દરમિયાન ગોપાલભાઈનું મત્યુ નિપજ્યું હતું. ટ્રાફિક એ ડીવિઝન પોલીસે વધુ તપાસ કાર્યવાહી હાથ ધરી છે.\n", "title": "ખુલ્લા રોડ પર બે અકસ્માતમાં બે વાહનચાલકોનાં મૃત્યુ નિપજ્યા"}
{"text": "\nનવી દિલ્હી :\nમરચાંના મુખ્ય ઉત્પાદક રાજ્ય આંધ્ર પ્રદેશના ગંટુર મથકે ગત સપ્તાહે એકંદરે આવકો જળવાઈ રહી હતી. જોકે, આવકોમાં હલકા માલોનું પ્રમાણ વધવાને કારણે ભાવમાં વધ્યા મથાળેથી ઘટાડા તરફી વલણ જોવા મળ્યું હતું. મથકો પર સ્થાનિક, દેશાવરો તથા નિકાસકારોની છૂટીછવાઈ માગ જળવાઈ રહી હોવાના અહેવાલ હતા.\nબજારનાં સાધનોના જણાવ્યાનુસાર ગંટુર મથકે રોજની અંદાજે ૬૦થી ૭૦ હજાર ગૂણીની આવક જળવાઈ રહી હતી. મથક પર ૩૩૪ ક્વોલિટીના માલોની આવક જૂજ રહેતાં ભાવ ઉપલા મથાળેથી ક્વિન્ટલ રૂ. ૧૦૦ વધીને રૂ. ૮,૫૦૦થી ૯,૧૦૦ આસપાસ રહ્યા હતા. તે જ પ્રમાણે તેજા વેરાઈટીના ભાવ ક્વિન્ટલે રૂ. ૪૦૦થી ૫૦૦ ઘટીને રૂ. ૮,૫૦૦થી ૯,૬૦૦ અને સીડ વેરાઈટીના ભાવ ક્વિન્ટલે રૂ. ૫૦૦થી બેતરફી વધઘટે રૂ. ૯,૦૦૦થી ૧૦,૫૦૦ આસપાસ ગુણવત્તાનુસાર રહ્યા હતા. વધુમાં ખમામ મથકે રોજની ૪૦થી ૪૫ હજાર ગૂણીની આવક સામે વેપાર ક્વિન્ટલે રૂ. ૮,૫૦૦થી ૯,૬૦૦ આસપાસના મથાળે થયા હતા.\nહ્યર્ણાટકનાં મરચાંના ઉત્પાક મથકો પર અગાઉ થયેલા વરસાદની ગુણવત્તા પર અસર પડી હોવાથી અહીં પણ હલકા માલોની આવકોમાં વધારો થયો હોવાના અહેવાલ હતા. જોકે ગત સપ્તાહે આવકો વધીને અંદાજે ૩.૫૦ લાખ ગુણીની રહી હતી. મથક પર સીડ વેરાઈટીના માલો ખૂબ જ હલકા આવ્યા હતા. જેના વેપાર ક્વિન્ટલે રૂ. ૭,૫૦૦થી ૯,૫૦૦માં થયા હતા. આ ઉપરાંત એવરેજ બ્યાડગીના વેપાર ક્વિન્ટલે રૂ. ૧૦,૦૦૦થી ૧૨,૦૦માં અને સારા માલના વેપાર ઉપલા મથાળેથી ક્વિન્ટલે રૂ. ૫૦૦ ઘટીને રૂ. ૧૩,૫૦૦થી ૧૪,૫૦૦માં અને કાશ્મીરના વેપાર ક્વિન્ટલે રૂ. ૧૫,૦૦૦થી ૧૭,૫૦૦માં ગુણવત્તાનુસાર ધોરણે થયાના અહેવાલ હતા. દરમિયાન સ્થાનિકમાં ગત સપ્તાહે માર્ચ એન્ડિંગને કારણે રિટેલ સ્તરની લેવાલી છૂટીછવાઈ ખપ પૂરતી રહી હતી. જોકે, આગામી સપ્તાહથી માગમાં સંચાર થવાનો આશાવાદ બજાર વર્તુળો વ્યક્ત કરી રહ્યા છે. સૂત્રોના જણાવ્યાનુસાર સ્થાનિકમાં ગત સપ્તાહે આંધ્ર પ્રદેશની રોજની અંદાજે ૨થી ૩ ટ્રકની આવક સામે ૩૩૪ ક્વોલિટીના વેપાર ક્વિન્ટલે રૂ. ૧૦,૦૦૦થી ૧૦,૫૦૦માં અને તેજાના વેપાર ક્વિન્ટલે રૂ. ૧૧,૦૦૦થી ૧૨,૦૦૦માં થયા હતા.\n", "title": "મરચાંના મથકો પર માલની આવકો વધતાં ભાવ દબાણ હેઠળ"}
{"text": "મોડાસા,તા.1 \nવિશ્વભરમાં મહામારી સર્જનાર પામર વિષાણુ કોરોનાને લઈ કેટલીય\nમાનવ જીંદગીઓ સંક્રમણગ્રસ્ત થઈ હોમાઈ ગઈ છે. ઘાતક નીવડતા  કોવીડ-૧૯ રોગમાં અતિસંક્રમણ ગ્રસ્તો નો\nમોંઘીદાટ,સઘન સારવાર છતાં બચી શકયા નથી. મોડાસા નગરમાં આ કાળમુખા કોરોના\nને લઈ મરણનો આંક ચોંકાવનાર વધ્યો છે અને પાલિકાના મરણ નોંધણી રજીસ્ટ્રેશન છેલ્લા\nપાંચ માસમાં ૭૮૩ જયારે ચોંકાવનારી રીતે મે માસમાં જ ૪૩૮ વ્યક્તિઓના મરણ નોંધાયા\nછે. \nચીનના વુહાનથી વિશ્વભરમાં પ્રસરેલ કોરોના વાયરસે મહામારી\nસર્જી મહાસત્તાઓને પણ ઝુકાવી દીધી છે. ગત વર્ષે કેરળથી દેશમાં પ્રવેશેલા આ વાયરસથી\nઆજે લાખ્ખો લોકો એ જીવ ગુમાવ્યો છે. અરવલ્લી જિલ્લામાં ગત વર્ષે ૬૮ દિવસના\nલોકડાઉનબાદ ૧ લી જૂન થી અનલોક સર્જાયું હતું.લોકડાઉન ખુલતા ગત વર્ષે રાબેતા મુજબ\nથયેલ પરિસ્થિતિમાં સંક્રમણ વધ્યું હતું. અને લોકડાઉનના ૬૮ દિવસમાં નોંધાયેલ ૧૨૦\nકેસનો આંક વર્ષ આખરે ૧૨૦૦ કેસે પહોંચ્યો હતો.પરંતુ ત્યાર બાદ થાળે પડેલી સ્થિતિમાં\nતમામે દાખવેલી બેદરકારીથી પુનઃ કોરોનાનું જોર ઉંચકાયું હતું.અને ચૂંટણીઓ બાદ\nકોરોનાની બીજી લહેરમાં અરવલ્લી જિલ્લામાં અધધ કેસો સામે ચોંકાવનાર મોત થવા પામ્યા\nહતા.\n મોડાસા નગરપાલિકાના\nજન્મ-મરણ વિભાગના સૂત્રોની યાદીમાં જણાવ્યા મુજબ છેલ્લા પાંચ માસમાં જ નગર પાલિકા\nહદ વિસ્તારમાં ૭૮૩ મરણ નોંધાયા છે. જોકે આ અધધ મરણ આંક માં માત્ર મે માસમાં જ\nચોંકાવનાર ૪૩૮ વ્યક્તિઓના મરણ નોંધાયા છે, જયારે મોડાસાના રહીશ અને અન્ય બહાર ના\nસ્થળે મરણ પામેલ આંક તો જુદો જ આ મોતના આંકમાં મોટાભાગના મરણ કોરોના કહેર થી થયા\nહોવાનું જણાય છે. ત્યારે આ કોરોનાએ તો દાટ વાળ્યો હોય એમ મહામૂલી માનવ જીંદગીઓ\nહોમાઈ રહી છે.  જાણકારોના જણાવ્યા મુજબ\nમોડાસા નગરમાં વર્ષે દહાડે સરેરાશ ૬૫૦ થી ૭૦૦ વ્યક્તિઓના મોત નોંધાતા હોય છે. એટલે\nકે માસિક સરેરાશ ૫૦ થી ૬૦ વ્યક્તિઓના મરણની નોંધ સ્વજનો દ્વારા કરાતી હોય છે.પરંતુ\nમાત્ર મે માસમાં જ ૪૩૮ મરણ નોંધાતા ફફડાટ ફેલાયો હતો.અને પાંચ મહિનામાં સરેરાશ\nમાસિક ૧૫૦ જેટલી મરણ નોંધે સૌ કોઈને ચોંકાવી દીધા છે. \n24 કલાકમાં 13 કોરોનાગ્રસ્ત: 69 વ્યક્તિ સ્વસ્થ થયા \n\n\nઅરવલ્લી જિલ્લામાં કોરોના સંક્રમણે સૌથી વધુ મે-૨૦૨૧માં\nકહેર મચાવ્યો છે. મે માસના ૩૦ દિવસમાં ૨૫૯૧ પોઝીટીવ કેસ નોંધાયા હતા.મે માસના\nછેલ્લા ૩૧ માં દિવસે જિલ્લામાં ૧૩ જણા કોરોનાગ્રસ્ત થયા હતા. જયારે ૬૯ જણાને\nહોસ્પિટલમાંથી રજા અપાઈ હતી. હાલ જિલ્લામાં ૩૦૮ એકટીવ કેસ નોંધાયા છે.\n", "title": "મોડાસા પાલિકા વિસ્તારમાં છેલ્લા પાંચ મહિનામાં 783 લોકોના વિવિધ કારણોસર મોત નિપજ્યા"}
{"text": "\nATM ઈન્ડસ્ટ્રીની સંસ્થા ધ કોન્ફિડેશન ઑફ એટીએમ ઇન્ડસ્ટ્રી (CATMi)ના પ્રમાણે ATM સેવા આપનાર કંપનીઓ માર્ચ 2019 સુધી લગભગ 1.13 લાખ એટીએમ બંધ કરશે.\nતેમા 1 લાખ ઓફ સાઈટ એટીએમ અને 15 હજાર વ્હાઈટ લેબલ એટીએમ છે. હજુ ભારતમાં લગભગ 2.38 લાખ એટીએમ કામ કરી રહ્યા છે. ધ કોન્ફિડેશન ઑફ એટીએમ ઇન્ડસ્ટ્રીની અનુસાર તેને ચલાવવુ આર્થિક હિતમાં નથી. સંસ્થાએ કહ્યું કે જો આવું થાય છે તો સરકારની નાણાકીય સમાવેશની યોજનાઓને ધક્કો લાગી શકી છે જેના કારણે નોટબંધી જેવી હાલત સર્જાઈ શકે છે.\n", "title": "ભારતમાં 2019 સુધી 50 ટકા જેટલા ATM બંધ થઈ શકે છે"}
{"text": "- અલ્પસંખ્યકોના મત મેળવવાનું રાજકારણ કરવા મૌલવીઓ અને પાદરીઓના મતની ચિંતા કરાતી હોવાનો આરોપ\n- સરકાર ધનથી ભરેલા મંદિરો પરનો કબજો છોડી દે અથવા મંદિરના પુજારીઓની પણ ચિંતા કરે તેવી માંગણી\nનવી દિલ્હી, તા. 5 જૂન, 2021, શનિવાર\nઅખિલ ભારતીય સંત સમિતિના મહામંત્રી સ્વામી જિતેન્દ્રાનંદ સરસ્વતીએ શનિવારે વારાણસી ખાતે અલ્પસંખ્યકોના મતના રાજકારણમાં નાના મંદિરોના પુજારીઓ અને સેવકોની અવગણના થઈ હોવાનો આરોપ લગાવ્યો હતો. તેમણે જણાવ્યું કે, કોરોના કાળમાં મૌલવીઓ અને પાદરીઓને વેતન મળી રહ્યું છે પરંતુ પુજારીઓ અને સેવકોની સ્થિતિ બેહાલ છે. કોરોના વાયરસની બીજી લહેર દરમિયાન દેશભરના મઠ અને નાના મંદિરો બંધ છે. મોટા મંદિરો સરકારના કબજામાં છે. \nઆ સંજોગોમાં સરકાર જવાબ આપે કે, આ નાના મઠ-મંદિરોના પુજારીઓ અને સેવકો પોતાનું અને પોતાના પરિવારજનોનું પેટ કઈ રીતે ભરે. જો મંદિરમાં શ્રદ્ધાળુઓ જ નહીં  આવે અને ચઢાવો જ નહીં ચઢે તો પુજારીઓ અને સેવકો શું કરે? આમના વિષે કોણ વિચારશે અને તેમના પરિવારનું પાલન કઈ રીતે થશે?\nસ્વામી જિતેન્દ્રાનંદ સરસ્વતીએ જણાવ્યું કે, વડાપ્રધાન નરેન્દ્ર મોદીએ દેશના 80 કરોડ લોકોના પરિવારોની ચિંતા કરી પરંતુ આ પુજારીઓ અને સેવકો વિશે કોઈએ ન વિચાર્યું. અલ્પસંખ્યકોના મત મેળવવાનું રાજકારણ રમવા ચર્ચના પાદરીઓ અને મસ્જિદોના મૌલાનાઓના વેતનની ચિંતા બધાને થાય છે. તેમના વેતનની ચિંતા કરનારાઓએ એવું વિચારવાનું કષ્ટ લીધું કે, પુજારીઓ અને સેવકોના ઘરનો ખર્ચો કેવી રીતે ચાલી રહ્યો છે? કોઈ પુજારી કે સેવક લાખોપતિ કે કરોડપતિ નથી જે ઘરે બેસીને પોતાના પરિવારનો ખર્ચો ઉઠાવી શકશે. \nસ્વામી જિતેન્દ્રાનંદ સરસ્વતીએ કહ્યું કે, સરકાર સનાતન ધર્મની ધીરજની કસોટી ન કરે. અખિલ ભારતીય સંત સમિતિ દેશની સરકાર અને જવાબદાર પદો પર બેઠેલા લોકો સમક્ષ તેઓ ધનથી ભરેલા મંદિરો પરથી પોતાનો કબજો છોડી દે અને તેમને પાછા સોંપે તેવી માંગણી કરે છે. જેથી તેઓ નાના મંદિરોના પુજારીઓ અને સેવકોનો ખર્ચો ઉઠાવી શકે. અથવા તો નાના-મોટા તમામ મંદિરોના પુજારીઓ અને સેવકો વિશે વિચારીને તેમના માટે પણ કશુંક સાર્થક કરવામાં આવે. \n", "title": "સરકારને સવાલઃ મૌલવીઓ અને પાદરીઓને મળી રહ્યું છે વેતન, નાના મંદિરોના પુજારીઓ-સેવકો શું કરે?"}
{"text": "- દરેડના એક કારખાનામાં કામ કરતા પ્રેમી જોડાએ અકળ કારણોસર ઝાડમાં લટકી ફાંસો ખાઈ લઇ જીવ દીધો\nજામનગર, તા. 4 માર્ચ 2021, ગુરૂવાર\nજામનગર નજીકના નારણપર ગામની સીમ વિસ્તારમાં 17 વર્ષની એક તરુણી તેમજ 22 વર્ષના એક યુવાને ઝાડમાં લટકી ગળેફાંસો ખાઈ લઈ આત્મહત્યા કરી લેતાં ભારે અરેરાટી ફેલાઈ છે. દરેડ વિસ્તારમાં એક જ કારખાનામાં સાથે મજૂરી કામ કરતા પ્રેમી પંખીડાએ રહસ્યમય સંજોગોમાં આત્મહત્યાનું પગલું ભરી લીધાનું જાણવા મળતાં બન્નેના પરિવારજનોમાં ભારે શોકનું મોજુ ફરી વળ્યું છે. સમગ્ર મામલે પોલીસ ઉંડાણપૂર્વકની તપાસ ચલાવી રહી છે.\nઆ બનાવની વિગત એવી છે જે જામનગર તાલુકાના નારણપર ગામમાં એક નર્સરીની બાજુમાં આવેલા જુદા જુદા બે ઝાડમાં એક યુવક અને એક યુવતીના મૃતદેહ ગળાફાંસો ખાધેલી હાલતમાં લટકી રહેલા મળી આવ્યા હતા. જેને લઇને નારણપુરા વિસ્તારમાં ભારે દોડધામ મચી ગઇ હતી. જે મામલે પોલીસને જાણ કરાતાં પંચકોશી બી ડિવિઝનનો પોલીસ કાફલો ઘટનાસ્થળે દોડી ગયો હતો, અને બંને મૃતદેહોને ઝાડ પરથી નીચે ઉતારી પોસ્ટ મોર્ટમ સહિતની કાર્યવાહી હાથ ધરી હતી.\nપોલીસ તપાસ દરમિયાન યુવક અને યુવતીની ઓળખ થઇ હતી અને આત્મહત્યાનું પગલું ભરી લેનાર તરૂણી મૂળ પોરબંદર પંથકની વતની હોવાનું જ્યારે પોતાના પરિવાર સાથે દરેડ વિસ્તારમાં જીઆઇડીસીમા એક કારખાનામાં રહીને મજૂરી કામ કરતી હોવાનું જાણવા મળ્યું હતું.\nઆ ઉપરાંત તેની સાથે જ દરેડના કારખાનામાં કામ કરતા અને મૂળ લાલપુર તાલુકાના પીપરટોડા ગામ સંજય હીરાભાઈ પઢીયાર નામના 22 વર્ષના યુવાનનો મૃતદેહ હોવાનું જાણવા મળ્યું હતું. પોલીસની વધુ પૂછપરછ દરમિયાન બંને એક જ કારખાનામાં રહીને છેલ્લા છ મહિનાથી સાથે કામ કરતા હોવાનું અને ચારેક મહિનાથી બન્ને વચ્ચે પ્રેમ સંબંધ પણ હોવાનું જાણવા મળ્યું હતું પરંતુ ક્યા સંજોગોમાં બન્નેએ આત્મહત્યાનું પગલું ભરી લીધું, તે જાણી શકાયું નથી.\nબંને મૃતકોના પરિવારજનો ને જાણ થતા તેઓ તાત્કાલિક અસરથી નારણપર ગામે પહોંચી ગયા છે, અને ભારે કરુણ દૃશ્યો સર્જાયા છે. પોલીસે સગીરાના પરિવારજનો તેમજ યુવકના પરિવારજનોના નિવેદન નોંધવાનું શરુ કર્યું છે. આ બનાવને લઇને ભારે ચકચાર પ્રસરી છે.\n", "title": "જામનગરના નારણપર ગામમાં પ્રેમી પંખીડાએ ગળે ફાંસો ખાઈને જીવન ટૂંકાવ્યું"}
{"text": "\nરાજ્યમાં બાળકીઓથી લઈને મહિલાઓ પર હવે શારીરિક ત્રાસના કેસો દિનપ્રતિદિન વધી રહ્યા છે. ત્યારે સુરતમાં શ્રમિક પરિવારની સાડા ત્રણ વર્ષની બાળકી સાથે દુષ્કર્મ થયાની ઘટના સામે આવી છે. ગુરુવારે અડાજણમાં પાલ ગૌરવપથ રોડ પર શ્રામિક પરિવારની સાડા ત્રણ વર્ષની માસૂમ બાળકી સાથે દુષ્કર્મની ઘટનાએ વિસ્તારમાં ચકચાર મચાવી દીધી હતી.\nકન્સ્ટ્રક્શન સાઇટ પર રહેતા શ્રામિક પરિવારની બાળકી બપોરે ગુમ થયા બાદ સાંજે બાજુની બિલ્ડિંગની છત પર લોહીલુહાણ હાલતમાં મળેલી બાળકીને બિલ્ડિંગના જ વોચમેને પીંખી નાંખી હોવાનું પ્રાથમિક તપાસમાં બહાર આવ્યું છે. બાળકીને વધુ સારવાર માટે સિવિલ હોસ્પિટલ ખસેડાઇ હોવાનું જાણવા મળ્યું હતું. જ્યારે શંકાના આધારે વોચમેનને ડબોચી લેવાયો હોવાનું સૂત્રોએ જણાવ્યું હતું.\nપોલીસ સૂત્રો પાસેથી મળેલી માહિતી મુજબ, અડાજણ પાલ ગૌરવપથ રોડ પર આવેલા સેવિયન સર્કલ પર નવી કન્સ્ટ્રક્શન સાઇટ કાર્યરત છે. આ બિલ્ડિંગ સાઇટ પર રહેતા શ્રામિક પરિવારની સાડા ત્રણ વર્ષની બાળકી ગુરુવારે બપોરે 02 વાગ્યા બાદ ગુમ થઇ ગઇ હતી. સાઇટ પર જ રમી રહેલી બાળકી અચાનક ગુમ થઇ ગયા બાદ શ્રામિક પરિવાર ચિંતામાં મુકાઇ ગયો હતો. તેમજ સાઇટ પર અને આજુબાજુના વિસ્તારમાં બાળકીની શોધખોળ શરૂ કરી દીધી હતી.\nલાંબો સમય સુધી શોધખોળ યથાવત્ રાખવા છતાં બાળકી મળી ન હતી. દરમિયાન વિસ્તારમાં પેટ્રોલિંગ પર નીકળેલી અડાજણ પોલીસની વાને શ્રામિક પરિવારોની ચિંતા જોઇ અગમ્ય બનાવ બન્યો હોવાનો અંદાજો લગાડી દીધો હતો. ત્યારબાદ પોલીસે સીસીટીવી કેમેરાની મદદથી બાળકીની શોધખોળ શરૂ કરી દીધી હતી.\nડીસીપી પન્ના મોમાયાએ જણાવ્યું હતું કે, પોલીસે સીસીટીવી કેમેરા થકી બાળકી બાજુની બિલ્ડિંગમાં જઇ રહી હોવાનું શોધી કાઢયું હતું અને પછી તે દિશામાં તપાસ શરૂ કરતા બિલ્ડિંગના ટેરેસ પરથી લોહીલુહાણ હાલતમાં બાળકી મળી આવી હતી. દુષ્કર્મનો શિકાર બનેલી માસૂમ બાળકીને વધુ સારવાર માટે નવી સિવિલ હોસ્પિટલ ખસેડાઇ છે. સમગ્ર ઘટનાને કારણે કન્સ્ટ્રક્શન સાઇટ અને આસપાસની બિલ્ડિંગમાં હાજર લોકો હેબતાઇ ગયા હતા.\n", "title": "સુરતમાં 3 વર્ષની બાળકી સાથે દુષ્કર્મ: વોચમેને ફૂલ જેવડી બાળકીને પીંખી, છત પર લોહીલુહાણ હાલતમાં મળી"}
{"text": "સુરત,\n\nજીએસટીમાં\nસરળીકરણની માંગ સાથે કન્ફેડરેશન ઓફ ઓલ ઇન્ડિયા ટ્રેડર્સ (સીએઆઇટી)એ આજ રોજ આપેલા\nભારત વ્યાપાર બંધને જુદા જુદા ક્ષેત્રમાંથી સમર્થન મળ્યું હતું અને કામકાજ બપોર સુધી\nબંધ રહ્યાં હતાં. પરંતુ કાપડ બજાર તરફથી સમર્થન મળ્યું નહોતું. જીએસટીમાં સૌથી વધુ\nમુશ્કેલી કાપડ બજારના વેપારીઓને છે,\nતેમછતાં બંધમાં સામેલ થવાથી વેપારીઓ દૂર રહ્યાં હતાં. \nશહેરના\nમુખ્ય કાપડ બજાર આ સિવાય અન્ય તમામ ક્ષેત્રોમાંથી ભારત વ્યાપાર વેપાર બંધને ટેકો મળ્યો\nહતો અને બંધમાં પણ ઘણાં જોડાયાં હતાં. ફૂડ અને બેકરી ધંધાર્થીઓએ સવારે દુકાનો બધ\nરાખી બપોર બાદ ખોલી હતી. પગરખા અને ડ્રાય ફુટ વિક્રેતાઓએ સવારથી દુકાનો બંધ રાખી\nહતી. એકંદરે બંધને વેપાર-ઉદ્યોગ તરફથી સારો પ્રતિસાદ મળ્યો હતો, એમ સીએઆઇટીના ગુજરાત\nચેપ્ટર પ્રમુખ પ્રમોદ ભગતે જણાવ્યું હતું.\nકાપડ\nબજાર બંધમાં સામેલ થયું નહોતું. આમછતાં કાપડ બજારને આડકતરી અસર લેબર યુનિયન, ટેમ્પાચાલક ચાલકો તથા\nટ્રક-ટ્રાન્સપોર્ટર્સ જોડાયા હોવાને કારણે થઈ હતી. કોઈ કામકાજ લેબર વગર થઈ શક્યા\nનહોતાં અને વેપારીઓને બેસી રહેવું પડયું હતું. કાપડ બજાર બંધમાં સામેલ નહીં થવા\nપાછળનું કારણ રાજકીય દબાણ હોવાનું મનાય છે. \nગઈકાલ સાંજ સુધી કાપડ બજારને બંધમાં સામેલ નહીં કરવા માટેનું દબાણ કરવામાં\nઆવ્યું હોવાનું ચર્ચાય છે.\nભારત\nવ્યાપાર બંધને સુરતના સંખ્યાબંધ વેપાર ઉદ્યોગ જગતના એસોસિયેશનો અને ઇન્ડસ્ટ્રીઝે\nટેકો આપીને બંધમાં સામેલ થવાની જાહેરાત આગલાં દિવસે કરી હતી.પણ બંધમાં સામેલ થવાના\nમુદ્દે કાપડ બજારના સંગઠને જોકે,\nચૂપકીદીથી પહેલેથી જ સાધી લીધી હતી. કાપડના વેપારીઓ તરફથી પણ બંધમાં\nસામેલ થવાના મુદ્દે અનુમોદન આપવામાં આવ્યું નહોતું.\n\n\nકાપડ\nબજારનાં સૂત્રોએ જણાવ્યું કે,\nઆજે સવારથી જ કાપડ બજાર રાબેતા મુજબ ખુલ્યું હતું અને માર્કેટમાં\nડિલીવરીના ટેમ્પાઓની અવરજવર પણ જોવાઈ છે. બંધના એલાનની કોઈ અસર કાપડ બજારમાં\nદેખાતી નહોતી. રોજબરોજ જેવી જ પરિસ્થિતિ આજે પણ હતી અને બંધનું એલાન આપવામાં\nઆવ્યું છે એવું કશું પણ માર્કેટમાંની ચહલપહલ જોતાં દેખાતું નહોતું.\n", "title": "GSTનો સૌથી વધુ વિરોધ કરનાર વેપારીઓ વ્યાપાર બંધમાં જોડાયા નહીં"}
{"text": "\nભારતીયો વિદેશમાં ગમે ત્યાં રહેતાં હોય પરંતુ તેઓ મોંઘા દાગીના પહેરવા માટે જાણીતા છે. સ્કોટલેન્ડ પોલીસે ભારતીયોના આ શોખને ધ્યાનમાં રાખીને બ્રિટનમાં રહેતા ભારતીયો માટે ચેતવણી જારી કરી છે. પોલીસે નવરાત્રિ અને દિવાળી સુધી ભારતીયો પર મોંઘા દાગીના પહેરવાની પાબંદી ફરમાવી છે.\nસ્કોટલેન્ડ યાર્ડ પોલીસે લંડનમાં ભારતીય મૂળના એક દંપતી સાથે થયેલી દાગીનાની લૂંટનો વીડિયો જારી કર્યો હતો.  મેટ્રોપોલિટન પોલીસે કહ્યું કે તહેવારો દરમિયાન મોંઘા દાગીના પહેરવાને કારણે લૂંટફાટ અને ગુનાખોરીમાં વધારો થતો હોય છે તેથી ભારતીયોએ આવા દાગીના ન પહેરવા જોઈએ.\nપોલીસે કહ્યું કે ગત વર્ષે લંડનમાં દક્ષિણ એશિયાઈ મૂળના લોકો સાથેની લૂંટફાટની ૧૮૯૧ જેટલી ઘટનાઓ બની છે. તે સમયે ૯૦ લાખ પાઉન્ડના ઘરેણાંની ચોરી થઈ હતી. બ્રિટનનું સૌથી મોટું પોલીસ ફોર્સ તહેવાર ટાણે આવી ચેતવણીઓ જારી કરીને લોકોને સતર્ક રહેવાની સલાહ આપતી હોય છે.\n", "title": "બ્રિટનમાં રહેતા ભારતીયો મોંઘા દાગીના પહેરી નહીં શકે, પોલીસે પ્રતિબંધ મૂક્યો"}
{"text": "મોડાસા,તા.8\nમાલપુર ગામના સ્મશાને જવાના રસ્તે કેટલાક ભરથરી પરીવારો વર્ષોથી\nવસવાટ કરે છે.પરંતુ કેટલાક અજાણ્યા શખ્સોે આ જગ્યા ખાલી કરાવવાની ધમકી  પરીવારોને આપી હતી. આ પરીવારોને આ જગ્યાએથી હાંકી\nકાઢવા અને રઝળતા કરવાનું તરકટ કેટલાક લોકો દ્વારા હાથ ધરાયું હોવાની ફરીયાદને પગલે\nન્યાયની માંગ સાથે ધરણા યોજવામાં આવનાર હોવાનું જણાઈ આવ્યું છે. \n\n\nમાલપુર ગામ ખાતે કેટલાક ભરથરી પરીવારો વર્ષોથી વસવાટ કરે છે,અહીંથી તહી ખસેડાતા\nઆ પરીવારોને મોડે મોડે છાપરા બાંધવા તંત્ર દ્વારા સરકારી પડતરની જગ્યા ફળવાઈ છે. પરંતુ\nઆ જગ્યા કેટલા તત્વોને દાઢે વળગતા અજાણ્યા શખ્સોે રોકી આ પરિવારો પાસે ખાલી કરાવવા\nધમકીનું હથીયાર હાથ ધરાયું છે.મોટી મોટી ગાડીઓમાં આવી,મોબાઈલથી ફોટા પાડતા\nકેટલાક તત્વો દ્વારા આ પરીવારોને સત્વરે જગ્યા ખાલી કરવા અને અહીંથી જતા રહેવાની ધમકી\nઅપાતી હોવાનું પરીવારની મહિલાઓ સહિત પુરૃષો જણાવી રહયા છે. ઘરબાર ખોઈ રઝળપાટ કરવાનો  વારો આવશે એ બીકે આ ૧૦ શ્રમિક પરીવારના બાળકો,મહિલાઓ ફફડી રહયા\nછે.ગામના સરપંચ અને તલાટીની મદદથી આ જગ્યા મેળવી હતી. ત્યારે આ પરીવારોના સમર્થનમાં\nસામાજિક કાર્યકર અને વાલ્મિકી સંગઠનના પ્રમુખ લાલજી ભગતે ધરણા યોજવાની ચીમકી ઉચ્ચારી\nછે.\n", "title": "માલપુર ગામે  ભરથરી પરિવારને ઝૂંપડા હટાવી દેવા અજાણ્યા શખ્સોની ચિમકી"}
{"text": "- કાળી મજૂરી કરી સફેદ મીઠું પકવતા અગરીયાઓની દયનીય હાલત, કરોડોની યોજના છતાં પીવા પાણી નથી મળતું \n- ભારતમાં મીઠાંનાં ઉત્પાદનમાં ગુજરાતનો હિસ્સો ૮૦ ટકા, સોલ્ટ કમિશનર કચેરીનો થઈ રહયો છે સંકેલો \nરાજકોટ \nઆઝાદીનાં અમૃત મહોત્સવનો આરંભ ઐતિહાસિક દાંડીકૂચનાં દિવસે થતા મીઠાના સત્યાગ્રહની યાદ ફરી એક વાર તાજી થઈ છે. ગાંધીજીએ મીઠા પરના વેરાનાં વિરોધ કરવા મીઠાનો સત્યાગ્રહ કર્યો હતો દાયકાઓ પછી હવે મીઠા ઉધોગને બચાવવા ફરી એક વાર સત્યાગ્રહ કરવો પડે તેવી નોબત ઉભી થઈ છે. દુનિયામાં મીઠુ પકવતા દેશોમાં ભારત ત્રીજો દેશ છે અને દેશમાં મીઠાનાં ઉત્ત્પાદનમાં ગુજરાતનો હિસ્સો ૮૦ ટકા જેટલો છે. આશરે પાંચ લાખ લોકો આ ઉધોગ થકી રોજગારી મેળવી રહયા છે છતાં આ ઉધોગની સરકારી સ્તર પર હાલત ધણીધોરી વગરની  રામભરોસે  હોય તેવી સ્થિતિ સર્જાઈ છે. \nદેશમાં સોૈ પહેલા મીઠાનું ઉત્પાદન ૧૯ર૪માં ગુજરાતની ધરતી પરથી થયુ છે. મીઠાનાં ઉત્પાદનમાં ગુજરાતનું ઐતિહાસિક યોગદાન રહયુ છે. આજે પ્રત્યક્ષ અને પરોક્ષ મળીને પાંચેક લાખ લોકો રોજગારી મેળવી રહયા છે.  ગુજરાતનો મીઠા ઉધોગ અને રણમાં કાળી મજૂરી કરી સફેદ મીઠુ પકવતા અગરીયાઓની હાલત દયનીય છે. કરોડોની યોજના છતાં રણમાં અગરીયાઓને પીવાનું પાણી નથી મળતુ. અનેક સમસ્યાઓથી આ ઉધોગ પીડાઈ રહયો છે.\nગુજરાતમાં ૧ર૦૦૦થી વધુ નાના - મોટા મીઠાનું ઉત્પાદન કરતા એકમો છે તેમાં ૧૦ હજાર જેટલા નાના એકમો છે. રાજયમાં વર્ષે આશરે  ર૮૦ લાખ ટનનું ઉત્પાદન એવરેજ થઈ રહયુ છે તેમાં સોૈથી મોટો હિસ્સો કચ્છનો ૧૧૦ લાખ ટન જેટલો છે. કચ્છનાં નાના રણમાં આશરે રપ થી ૩૦ લાખ ટનનું ઉત્પાદન થાય છે. જામનગર - દ્રારકા જિલ્લામાં આશરે ૪પ લાખ ટન , ભાવનગર  ૩પ, દક્ષિણ ગુજરાતમાં ર૮ અને ઉતર ગુજરાતમાં આશરે ૩પ લાખ ટન મીઠાનું ઉત્પાદન થાય છે. ગુજરાતનાં અર્થતંત્રમાં મીઠા ઉધોગનો મહત્વનું સ્થાન હોવા છતાં હમેંશા આ ઉધોગની ઉપેક્ષા જ થઈ રહી છે. \nમીઠાનાં ઉત્પાદન ક્ષેત્રનાં સંગઠનનાં હોદેદારોએ જણાંવ્યુ હતું કે ,  આખા દેશના ઉત્પાદનનું ૮૦ ટકા એકલુ ગુજરાત ઉત્પાદન કરતુ હોવા છતાં સોલ્ટ કમિશનરની કચેરી ગુજરાતને બદલે રાજસ્થાનમાં રાખવામાં શરુ કરવામાં આવી હતી વર્ષો સુધી આ કચેરીને ગુજરાતમાં ખસેડવા રજુઆત કરવામાં આવી હતી પણ હવે તો ભારત સરકારે આખો સોલ્ટ વિભાગ જ બંધ કરી દીધો અને અમદાવાદ, મુંબઈ, જયપુર અને મદ્રાસમાં રિજીયોનલ ઓફિસ હતી તેનો પણ સંકેલો કરી લીધો છે. ગુજરાતમાં જયાં જયાં આસિ. કમિશનરની કચેરીઓ હતી તે પણ બંધ થઈ રહી છે અને સ્ટાફ પણ ઘટાડી દેવામાં આવ્યો છે. માળીયામાં એક શાખા હતી તે પણ બંધ કરી દેવામાં આવી છે. મીઠા ઉધોગનાં પ્રશ્નો હોય તો હાલ કોની પાસે લઈ જવા તે મોટો સવાલ ઉભો થયો છે. \nગુજરાતમાં જે મીઠુ પકવવામાં આવે છે તેમાંથી ૬૦ થી ૬પ ટકા અગરીયાઓ દ્રારા મેન્યુલી કામ થાય છે. રણમાં આઠ મહિના સુધી અગરીયાઓ કાળી મજૂરી કરીને મીઠુ પકવે છે. હજારો પરિવારો રણમાં રહે છે આ પરિવારોનાં કલ્યાણ માટે સરકાર કરોડોની યોજનાઓ બનાવે છે પણ છતાં તેની દયનીય હાલત જ રહી છે. ખારાખોઢા વિસ્તારમાં કામ કરતા અગરીયાઓને પીવાનું પુરુ પાણી મળતુ નથી. ટેન્કરથી પાણી આપવાની વ્યવસ્થા કરવામાં આવી છે પણ મહિને એક પરિવારનાં ભાગે પાણી આવે છે. સ્કુલ ઓન વ્હીલ ની યોજના હેઠળ બસનાં એન્જિન કાઢી તેમાં શાળા શરુ કરવામાં આવી છે પરંતુ ધો. ૧ થી ૮ નાં બાળકો એક બસમાં જ અભ્યાસ કરતા હોવાથી ગુણવતાવાળા શિક્ષણથી વંચિત રહી જાય છે. આવાસ મળતા નથી ઝુંપડાઓ બાંધીને રહે છે. આમ અનેક સમસ્યાનો સામનો કરી રહેલા મીઠા ઉધોગને બચાવવા જરુર છે વધુ એક સત્યાગ્રહની.\n", "title": "પાંચ લાખ લોકોને રોજગારી આપતો ગુજરાતનો મીઠાં ઉદ્યોેગ' રામભરોસે'!"}
{"text": "\nસોમવારે રોકાણકારો માટે ઝાટકો લઈને આવ્યું માર્કેટમાં કોહરામ મચી જવા પામ્યો છે. શરૂઆતના વેપારમાં કડાકા બાદ સતત ઘટાડો થયો હતો. આક સમયે તો સેન્સેક્સમાં 500 પોઈન્ટનો કડાકો તો નિફ્ટીમાં 150 પોઈન્ટ ગગડ્યો હતો.\nહાલ સેન્સેક્સમાં 448.5 પોઈન્ટના કડાકા સાથે 36,392 તો નિફ્ટીમાં 137 પોઈન્ટના કડાકા સાથે 11,005 પર વેપાર કરી રહી છે. બેન્કીગ સોક્ટરમાં ભારે ઘટાડો જોવા મળી રહ્યો છે. કોલ ઈન્ડીયા, ટાટા સ્ટીલ, સમફાર્મા, રિલાયન્સના શેરો ટૂત્યા છે. હાલતો એક્સપર્ટ ફાઈનાન્શિયલ કંપનીઓથી દુર રહેવાની સલાહ આપે છે. જાણકારોના મતે આવનારા 8-10 દિવસોમાં શેરબજારમાં ભારે ઉથલપાથલ રહેવાની છે.\n\nશેરબજારમાં ભારે ઉથલપાથલ પાછળ શુ છે કારણ?\nશેરોમાં વેચવાલી અને કડાકો આનું મુખ્ય કારણ માનવામાં આવી રહ્યુ છે. આઈટી શેરો અને ટેકને છોડીને રિયલ્ટી, ઑટો, બેન્ક, ફાઈનાન્સ, ટેલિકોમ, હેલ્થકેરના શેરોમાં વેચવાલીનો માહોલ છે. બીજી બાજુ ડૉલર સામે રૂપિયો સતત ગગડી રહ્યો છે એક કારણ તે પણ જવાબદાર છે.\nઆ પણ વાંચો: શેરબજારમાં મંદીનો માહોલ, સેન્સેક્સમાં 110 અંક તૂટ્યા, રૂપિયો 28 પૈસા ગગડ્યો\nશુક્રવારે માર્કેટમાં જે કડાકો બોલ્યો હતો ત્યારબાદ આરબીઆઈ અને સેબીએ કહ્યુ હતુ કે શેરબજારમાં જે ઉથલપાથલ થઈ રહી છે તેના પર નજર છે, સમય આવશે ત્યારે યોગ્ય પગલા લેવામાં આવશે. સોમવારે ભરોસો આપ્યા પછી પણ કોઈ સારુ પરિણામ મળ્યું નથી તેમ કહી શકાય.\n", "title": "શેરબજારમાં ભારે ઉથલપાથલ, સેન્સેક્સમાં 500 પોઈન્ટથી વધુનો કડાકો"}
{"text": "શ્રીનગર, તા. 1 સપ્ટેમ્બર, 2020, મંગળવાર\nજમ્મુ કાશ્મીરમાં પાકિસ્તાન સરહદે ટનલ મળી આવ્યા બાદ આસપાસના વિસ્તારોમાં મોટા પાયે આતંકીઓની શોધખોળ થઇ રહી છે. આ સિૃથતિ વચ્ચે બારામુલ્લામાં આતંકીઓના છુપાવાના બે સૃથળોને સૈન્યએ શોધી કાઢ્યા છે. જ્યારે પૂંચમાં પણ આ જ પ્રકારનું હાઇડઆઉટ મળી આવ્યું હતું.  \nબારામુલ્લા જિલ્લામાં એલઓસી પાસે જ સૈન્યએ આતંકીઓના બે સૃથળ શોધી કાઢ્યા હતા જે દરમિયાન મોટા પ્રમાણમાં વિસ્ફોટક સામગ્રીઓ અને હિથયારો મળી આવ્યા છે. આ હિથયારો પાકિસ્તાન અને તેના આતંકી સંગઠનોએ કાશ્મીરમાં ઘુસાડયા હતા. \nબારામુલ્લા જિલ્લાના રામપુર સેક્ટરમાં સૈન્યને કેટલીક ગેરકાયદે ચહલપહલની જાણ થઇ હતી. તપાસમાં સામે આવ્યું છે કે સરહદેથી હિથયારો પહોંચાડવાના પ્રયાસો પાકિસ્તાને કર્યા હતા કે જેથી અહીં સક્રિય આતંકીઓ આ હિથયારોનો ઉપયોગ ભારત વિરોધી પ્રવૃત્તિ માટે કરી શકે. \nજપ્ત કરેલા હિથયારોમાં પાંચ એકે-47 રાઇફલ, 1254 રાઉન્ડ, છ પિસ્તોલ, 22 ગ્રેનેડ, રેડિયો સેટ વગેરે મળી આવ્યા હતા. જ્યારે પૂંચમાં પણ સિક્યોરિટી જવાનોએ પોલીસ સાથે મળીને આતંકીઓના છુપાવાની જાણકારી પ્રાપ્ત કરી હતી, જેથી આ વિસ્તારમાં તપાસ કરતા મોટા પ્રમાણમાં હિથયારો મળી આવ્યા હતા.\nઆશરે પાંચ ચીનની બનાવટની પિસ્તોલ, પાંચ મેગઝિન્સ અને 50 રાઉન્ડ, પાંચ એકે-47 મેગઝિન્સ અને સાથે 270 રાઉન્ડ્સ તેમજ બે વાયરલેસ સેટ, ચાર ચીનની બનાવટના ગ્રેનેડ અને દુરબીન મળી આવ્યા હતા. આ સમગ્ર મામલામાં હજુસુધી કોઇની ધરપકડ નથી થઇ શકી.\n", "title": "કાશ્મીરમાંથી મોટા પ્રમાણમાં પાક.-ચીનના હથિયારો મળી આવ્યા"}
{"text": "વડોદરા, તા.5 ઓક્ટોબર, સોમવાર\nડેસર તાલુકામાં વાલાવાવ ચોકડી પાસે વાહન ચેકિંગ કરતી પોલીસને એક એક્ટિવા ચાલકે હું વિજિલન્સનો બાતમીદાર છું તમોને સસ્પેન્ડ કરાવી દઇશ તેવી ધમકી આપનાર શખ્સની પોલીસે અટકાયત કરી છે.\nઆ અંગેની વિગત એવી છે કે ડેસર પોલીસ સ્ટેશનનો સ્ટાફ ગઇકાલે સાંજે વાલાવાવ ચોકડી પાસે વાહન ચેકિંગ કરતો હતો ત્યારે વરસડા તરફથી લાલ રંગનું નંબર વગરનું એક એક્ટિવા સ્કૂટર આવતા તેને રોકી પોલીસ ચાલકને હેલમેટ તેમજ લાયસન્સ અંગેનો મેમો આપતા હતા ત્યારે ચાલક નવઘણ કાળુભાઇ ભરવાડ (રહે.વરસડા તા.ડેસર) ઉશ્કેરાઇ ગયો હતો અને પોલીસને અપશબ્દો બાલવાનું શરૃ કર્યું હતું.\nનવઘણે પોલીસને ધમકી આપી હતી કે તમે મને રોકનાર કોણ, તમે મને કેમ મેમો આપો છો, મને ઓળખતા નથી, હું તમારા કપડા ઉતરાવી દઇશ, હું વિજિલન્સનો બાતમીદાર છું, તમારા વિસ્તારમાં ગમે ત્યાં દારૃ ઉતરાવી કેસ કર્યા બાદ સસ્પેન્ડ કરાવી દઇશ. નવઘણે જોરજોરથી બૂમો પાડી લોકોને ભેગા કરી પોલીસની કામગીરીમાં અડચણ કરતા આખરે તેની સામે ગુનો દાખલ કરી કાર્યવાહી કરવામાં આવી હતી.\n", "title": "હું વિજિલન્સનો બાતમીદાર છું, તમને સસ્પેન્ડ કરાવી દઇશ"}
{"text": "અમદાવાદ સિવિલ હોસ્પિટલમાં મૃત્યુ પામેલા\nકોઇનો પરિવાર કોરોનાના ડરમાં તો કોઇનો પરિવાર વિદેશમાં અંતિમ દર્શન માટે પણ પરિવારજનો નથી આવતા !\nઅમદાવાદ : કોરોનાએ માનવતા અને લાગણીઓ પર પણ વિપરિત અસર કરી છછે. અમદાવાદ સિવિલ હોસ્પિટમલાં પહેલી અને બીજી લહેર દરમિયાન 16 કોવિડ દર્દીઓ એવાં હતાં જેમના મૃત્યુ બાદ તેમના પરિવારજનો અંતિમ દર્શન માટે કે મૃતદેહ લેવાં માટે આવ્યા નહોતા. \nપરિવાર હોવા છતાં કોઇને કોઇ કારણોસર મૃતદેહ લેવા કોઇ ન આવતા હોસ્પિટલ દ્વારા જ યોગ્ય પ્રક્રિયા અ નુસરી આ મૃતકોના અંતિમ સંસ્કાર કરવામાં આવ્યા હતા. \nસિવિલ હોસ્પિટલની 1200 બેડની હોસ્પિટલમાં 16 દર્દીઓ એવાં હતાં જેમનો પરિવાર તેમને દાખલ કરવા તો લઇને આવ્યો હતો પરંતુ તેમનું મૃત્યુ થયું તે સમયે પરિવાર મૃતદેહ લેવા આવ્યો નહોતો. \nમોટાંભાગના કિસ્સાઓમાં અન્ય પરિવારજનોને પણ કોરોના થશે તેવાં ડરથી લોકોએ મૃતદેહ લેવા આવવાનું ટાળ્યું છે. જો હોસ્પિટલ દ્વારા જ અંતિમવિધિ કરવાની હોય તો પરિવારજનોને અંતિમ દર્શન માટે બોલાવવામાં આવે છે, જો કે મૃતકોના અંતિમદર્શન માટે પણ કોઇ આવ્યું નથી.\nકોરોનાની પહેલી લહેરામાં 11 અને બીજી લહેરમાં આવા પાંચ મૃતકોના અ ંતિમ સંસ્કાર સિવિલ હોસ્પિટલ દ્વારા કરવામાં આવ્યા ચે. અમુક પરિવારજનો ડરના કારણે આવી શક્યા નથી તો અમુક પરિવારજનો વિદેશમાં રહેતા હોવાથી મૃતદેહ લેવા આવ્યા નથી. \nઆવાં કિસ્સાઓમાં વીડિયો કોલ દ્વારા મૃતકના પરિવારજનોને ચહેરો બતાવી કન્ફર્મેશન મેળવવામાાં આવે છે તેમજ અંતિમ સંસ્કાર કરવાની લેખિત બાંહેધરી પણ લેવામાં આવે છે. ત્યરબાદ જે-તે સમાજના રીતિ-રિવાજ મુજબ સિવિલ દ્વારા અંતિમ સંસ્કાર કરવામાં આવે છે.\n", "title": "16 કોવિડ મૃતકોનો પરિવારો હયાત પરંતુ મૃતદેહ લેવા કોઇ ન આવ્યું"}
{"text": "(પીટીઆઇ)     દંતેવાડા, તા. ૩૦\nછત્તીસગઢના\nદંતેવાડા જિલ્લામાં ૧૬ નકસલવાદીઓએ પોલીસ અને સીઆરપીએફના અધિકારીઓ સમક્ષ આત્મસમર્પણ\nકરી લીધું છે તેમ અધિકારીઓએ એક નિવેદનમાં જણાવ્યું છે. ૧૬ નકસલવાદીઓ પૈકી બેના\nમાથે રોકડ ઇનામ જાહેર કરવામાં આવ્યું હતું. \nદંતેવાડાના\nસુપ્રિટેન્ડેન્ટ ઓફ પોલીસ અભિશેક પલ્લવાએ એક નિવેદનમાં જણાવ્યું હતું કે દંતેવાડા\nજલ્લાન બચેલી અને કિરાન્ધુલ વિસ્તારમાં સક્રિય નક્સલવાદીઓએ કિરાધુલમાં સમર્પણ\nકર્યુ હતું. સમર્પણ થયા પછી નકસલવાદીઓએ જણાવ્યું હતું કે તેઓ સરકારના 'લોન વરાટુ' અભિયાનથી પ્રભાવિત થયા હતાં અને હવે તેમને માઓવાદીઓની વિચારધારા યોગ્ય\nલાગતી ન હતી. \nઉલ્લેખનીય\nછે કે ગયા વર્ષે જૂન મહિનામાં 'લોન વરાટુ' અભિયાન લોન્ચ કરવામાં આવ્યું હતું. આજે\nવધુ ૧૬ નકસલવાદીઓએ આત્મ સમર્પણ કરતા આ અભિયાન હેઠળ અત્યાર સુધીમાં ૨૮૮ નકસલવાદીઓએ\nહિંસાનો ત્યાગ કર્યો છે. \nદંતેવાડાના\nએસપીએ વધુમાં જણાવ્યું હતું કે સમર્પણ કરનારા નકસલવાદીઓએ તિરંગા રેલીમાં પણ ભાગ\nલીધો હતો. આજે મહાત્મા ગાંધીની પુણ્ય તિથિ પ્રસંગે એક સેેમિનારનું પણ આયોજન\nકરવામાં આવ્યું હતું. \n\n\nસમર્પણ\nકરનારા ૧૬ નકસલવાદીઓ પાકી બે નક્સલવાદીઓના માથે એક-એક લાખ રૃપિયાના રોકડ ઇનામની જાહેરાત\nકરવામાં આવી હતી.\n", "title": "છત્તીસગઢના દંતેવાડામાં 16 નક્સલવાદીઓનું સમર્પણ"}
{"text": "વડોદરાઃ અકોટા વિસ્તારમાં રહેતા આધેડે એક મહિલા સાથે દુષ્કર્મ આચરતાં તેણે જેપી રોડ પોલીસ સ્ટેશને બળાત્કારની  ફરિયાદ નોંધાવી છે.\nઅકોટામાં રહેતા સમીર વહીદખાં રાઠોડ  સામે નોંધાવેલી ફરિયાદમાં પીડિતાએ જણાવ્યું છે કે,ગઇકાલે રાતે સમીર રાઠોડે જબરદસ્તી દુષ્કર્મ આચર્યું હતું.મેં બૂમો પાડવાનો પ્રયાસ કરતાં તેણે જાનથી મારી નાંખવાની ધમકી આપી હતી.\nબનાવ અંગે પતિને જાણ કરતાં તેમણે હિંમત આપી હતી.જેથી જે પી રોડ પોલીસ સ્ટેશનમાં ફરિયાદ નોંધાવી છે.પોલીસે આરોપી સામે ગુનો નોંધી તપાસ હાથ ધરી છે.\n", "title": "અકોટાના આધેડવયના પુરૃષે મહિલાને ધમકી આપી બળાત્કાર ગુજાર્યો"}
{"text": "\nવાયુસેનાના પ્રમુખ એર ચીફ માર્શલ બી એસ ધનોઆએ રાફેલને લઈ એક મોટું નિવેદન આપ્યું છે. મીડિયા રિપોર્ટ મુજબ તેમને કહ્યું કે બાલાકોટ હવાઈ હુમલામાં તકનીક ભારતના પક્ષમાં હતી અને તે સમય જો રાફેલ લડાકુ વિમાન મળ્યા હોત તો પરિણામ દેશના વધુ પક્ષમાં હોત.\nરિપોર્ટ મુજબ બી એસ ધનોઆએ આ નિવેદન ભવિષ્યની એરોસ્પેસ શક્તિ અને તકનીકીના પ્રભાવો પર આયોજિત એક સેમિનારને સંબોધિત કરતા આપ્યું હતું. તેમને કહ્યું કે,‘બાલાકોટ અભિયાનમાં અમારી પાસે તકનીક હતી અને અમે ઘણી સાવચેતી સાથે હથિયારોનો ઉપયોગ કરી રહ્યા હતા. પછી અમારી શક્તિ વધુ વધી કારણ કે અમે અમારા મિગ-21, બાઇસન અને મિરાજ-2000 વિમાનોને ઉન્નત બનાવ્યા હતા.’\n\nધનોઆએ વધુ ઉમેરતા કહ્યું કે,‘જો અમે સમય રહેતા રાફેલ વિમાનને સેનામાં સામેલ કરી લીધા હોત તો પરિણામ આપણા પક્ષમાં વધુ હોત.’ તમને જણાવી દઈએ કે 14મી ફેબ્રુઆરીએ પુલવામામાં થયેલ આતંકી હુમલાના જવાબમાં ભારતીય વાયુસેનાએ 26મી ફેબ્રુઆરીએ પાકિસ્તાનના બાલાકોટ ક્ષેત્રમાં જૈશ-એ-મહોમ્મદની આતંકી છાવણીઓને ધ્વસ્ત કરી હતી. પુલવામા આતંકી હુમલામાં સીઆરપીએફના 40 જવાન શહીદ થયા હતા. ધનોઆએ કહ્યું કે,‘રાફેલ અને એસ-400 જમીનથી હવામાં ટાર્ગેટ કરવા વાળી મિસાઇલ પ્રણાલીને સામેલ કર્યાના પ્રસ્તાવ હેઠળ આગામી બેથી ચાર વર્ષોમાં ફરીથી તકનીકી સંતુલન આપણા પક્ષમાં આવી જશે, જેવું 2002માં ઓપરેશન પરાક્રમ દરમિયાન થયું હતું.’\n", "title": "વાયુસેનાના પ્રમુખે કહ્યું- તે સમય જો રાફેલ હોત તો બાલાકોટ હુમલાનું પરિણામ કંઈક બીજું હોત"}
{"text": "\n। દાવોસ ।\nડેમોક્રેસી ઇન્ડેક્સમાં ૧૦ સ્થાનની પીછેહઠ બાદ હવે ભ્રષ્ટાચારના મામલે પણ ભારતનું પ્રદર્શન ખરાબ રહ્યું છે. આંકડા બતાવી રહ્યા છે કે આપણે ઓછા લોકતાંત્રિક થવાની સાથે સાથે વધુ ભ્રષ્ટ બન્યા છીએ. કરપ્શન પરસેપ્શન ઇન્ડેક્સ (સીપીઆઇ)માં ૧૮૦ દેશોમાં ભારતને ૮૦મું સ્થાન પ્રાપ્ત થયું છે. દાવોસ ખાતે ચાલી રહેલી વિશ્વ આર્થિક ફોરમની બેઠકમાં ટ્રાન્સપરન્સી ઇન્ટરનેશનલ દ્વારા આ રિપોર્ટ જારી કરાયો છે. આ રિપોર્ટ ૧૮૦ દેશોના જાહેર ક્ષેત્રમાં વ્યાપેલા ભ્રષ્ટાચારની માહિતી આપે છે. સીપીઆઇમાં સૌથી ઓછા ભ્રષ્ટ ટોપ ટેન દેશોમાં ડેન્માર્ક, ન્યૂઝીલેન્ડ, ફિનલેન્ડ, સિંગાપોર, સ્વિત્ઝર્લેન્ડ, નોર્વે, નેધરલેન્ડ, જર્મની અને લક્ઝમબર્ગનો સમાવેશ થાય છે. સૂચકાંકમાં ભારતને ૪૧ પોઇન્ટ સાથે ૮૦મું સ્થાન પ્રાપ્ત થયું છે. ચીન, બેનિન, ઘાના અને મોરક્કોને પણ આજ રેન્ક અપાયો છે. ભારતના પાડોશી પાકિસ્તાનને ૧૨૦મું સ્થાન અપાયું છે.\nટ્રાન્સપરન્સી ઇન્ટરનેશનલે જણાવ્યું હતું કે, જે દેશોમાં ચૂંટણી અભિયાનોમાં નાણાનો ધોધ મુક્તપણે વહે છે તેવા દેશોમાં ભ્રષ્ટાચાર ઘણો વધ્યો છે. જે દેશોમાં સરકારો ફક્ત અમીરો અને સરકાર તરફી વિદ્વાનોનું જ સાંભળે છે તેવા દેશો વધુ ભ્રષ્ટ બની રહ્યા છે. ભારત અને ઓસ્ટ્રેલિયા જેવા લોકશાહી દેશોમાં પણ અન્યાયી અને અપારદર્શક પોલિટિકલ ફંડિંગ તથા નીતિવિષયક મામલાઓમાં કોર્પોરેટના લોબિંગના કારણે ભ્રષ્ટાચાર પર લગામ કસવામાં નિષ્ફળતા મળી રહી છે. દુનિયાના અગ્રીમ અર્થતંત્રો ધરાવતા દેશો સહિતના બે તૃતીયાંશ દેશોમાં ભ્રષ્ટાચાર વધ્યો છે.\nસૌથી ઓછા ભ્રષ્ટ ટોપ ટેન દેશ\n", "title": "ભ્રષ્ટાચારમાં પણ ભારતની પીછેહઠ, કરપ્શન રેન્કિંગમાં ૮૦મું સ્થાન"}
{"text": "\nસુશાંત સિંહ રાજપૂતના મોતની તપાસ કરી રહેલી સીબીઆઈના રડાર પર સુશાંતની આસપાસ રહેનારા લોકો સૌથી પહેલા છે. આ ક્રમમાં સીબીઆઈએ સૌથી પહેલા સુશાંતના નજીક રહેનારા લોકો જેવા કે ફ્લેટમેટ સિદ્ધાર્થ પિઠાણી, કૂક નીરજ અને સ્ટાફ દીપેશ સાવંતની પૂછપરછ કરી. જોકે સૂત્રોનું માનીએ તો આ લોકોના નિવેદનો પરસ્પર મેચ નથી થઈ રહ્યા. હવે સુશાંતના સ્ટાફ દીપેશ સાવંતની એક વ્હોટ્સએપ ચેટ સામે આવી છે જે ચોંકાવનારી છે.\nદીપેશના નિવેદન અને વ્હોટ્સએપ ચેટ વચ્ચે તફાવત\nએક રિપોર્ટ પ્રમાણે સુશાંતના સ્ટાફ દીપેશ સાવંતે સીબીઆઈને આપેલા નિવેદનમાં જણાવ્યું છે કે 14 જૂનના બપોરે સુશાંતનો રૂમ બંધ હોવાના કારણે ઘણો જ ખળભળાટ મચ્યો હતો અને તે ઘણો જ ગભરાયેલો હતો. જોકે હવે તેનો કુશલ ઝવેરીને મોકલેલો મેસેજ સામે આવ્યો છે જે ઘણો જ સામાન્ય છે. દીપેશ સાવંતે આ મેસેજ સવારે 10 વાગ્યેને 51 મિનિટ પર કર્યો હતો. આ એ જ સમય છે જ્યારે સુશાંતના રૂમનો દરવાજો ખોલવાનો પ્રયત્ન થઈ રહ્યો હતો અને દીપેશના જણાવ્યા પ્રમાણે તે ઘણો જ ગભરાયેલો હતો.\nકુશલના મેસેજનો ના આપ્યો જવાબ\nદીપેશે સુશાંતના દોસ્ત કુશલ ઝવેરીને મેસેજમાં લખ્યું કે, ‘હાય સર, સુશાંત સિંહ રાજપૂતે મને તમને ઈ-કૉમર્સ કંપનીના વિશે સંપર્ક કરવા કહ્યું હતુ.’ ત્યારબાદ કુશલ ઝવેરીના કેટલાક મેસેજ છે. કુશલ તે દિવસે મોડા ઉઠ્યો હતો અને તેને ત્યારે સુશાંતના નિધનના સમાચાર મળી ગયા હતા. તેમણે દીપેશને મેસેજ કરીને તેના સમાચાર પુછ્યા. તેણે પુછ્યું કે, ‘ભાઈ (સુશાંત) સુરક્ષિત છે ને. પ્લીઝ હા અથવા ના માં જવાબ આપો. અમે બહાર જ છીએ, જો કોઈ મદદની જરૂર હોય તો જણાવો.’\nઆ પ્રશ્નોનો દીપેશે કોઈ જવાબ આપ્યો નહીં, પરંતુ પ્રશ્નો એ ઉભા થઈ રહ્યા છે કે જો દીપેશ અને ફ્લેટના લોકો સુશાંત માટે આટલા જ ચિંતિત હતા તો તેમણે આવો સામાન્ય મેસેજ કુશલ ઝવેરીને કેવી રીતે મોકલી દીધો?\nઆ વિડીયો પણ જુઓ: સુરતના લીંબાયતમાં ખાડીના પૂર\n\n", "title": "દિપેશ છુપાવી રહ્યો છે સુશાંતના મોતનું રહસ્ય? SSRનાં મોતના સમયે જ આ વ્યક્તિને કર્યો હતો મેસેજ"}
{"text": "ઊંઝા,તા.08 જાન્યુઆરી 2021, શુક્રવાર\nઊંઝામાં કડવા પાટીદાર યુવા મોરચાના પ્રમુખ ધમા મિલનની હત્યા કરવાની રૃ.૧.૩૦ કરોડની આપેલી સોપારીના બહુચર્ચીત કેસમાં સંડોવાયેલા બે આરોપીઓ પૈકી સજા કાપી રહેલા ઊંઝા નગરપાલિકાના પૂર્વ કોર્પોરેટર સંજય પીટરની ડિફોલ્ટ બેલની જામીન અરજી ઊંઝા કોર્ટે ફગાવી દીધી છે.\nઊંઝા બે માસ અગાઉના બહુચર્ચિત ધર્મેન્દ્ર મિલનના અપહરણ કેસમાં બે આરોપીઓ પૈકી નગરપાલિકાના પૂર્વ કોર્પોરેટર સંજય પીટરની બે માસ અગાઉ ધરપકડ કરવામાં આવી હતી. આ કેસની આજે ઊંઝાની નામદાર કોર્ટમાં સુનાવણી દરમિયાન સરકારી વકીલ વિજયભાઈ બારોટે ધારદાર રજૂઆત કરી કે આ કેસના ગુના પ્રમાણે બે માસમાં એટલે કે ૬૦ દિવસ સુધીમાં આરોપી સામે ચાર્જશીટ રજૂ થાય નહી તો આરોપીને ડિફોલ્ટ બેલનો લાભ મળી શકે છે. પરંતુ આજે પોલીસ દ્વારા ૬૦માં અંતિમ દિવસે ચાર્જશીટ દાખલ કરવામાં આવતાં ડિફોલ્ટ બેલ અંતર્ગત જામીન મળવાપાત્ર નહી થતા હોવાની દલીલોને ગ્રાહ્ય રાખી નામદાર કોર્ટે આરોપી સંજય પીટરની જામીન અરજી ફગાવી દીધી છે.\nઅત્રે ઉલ્લેખનીય છે કે ઊંઝાના પૂર્વ કોર્પોરેટર સંજય પીટર અને તેના મિત્ર ભવલેશ પટેલે બહુચરાજીના જીતુ જોષી સાથે બેઠક કરીને ધમા મિલનને ઉપાડી જઈ હત્યા કરવાની રૃ.૧.૩૦ કરોડમાં સોપારી આપી હતી. જે પેટે ૧૦ લાખ રૃપિયાનું પેમેન્ટ જીતુ જોષીને કરવામાં પણ આવ્યું હતું. આ સમગ્ર ઘટનાનું કોલ રેકોર્ડીંગ કરીને ધર્મેન્દ્ર મિલને ઉપરોક્ત બે ઈસમો વિરુદ્ધ ફરિયાદ આપતાં પોલીસે આઈપીસી ૩૦૭ સહિત અન્ય કલમો સાથે ગુનો દાખલ કરી કાર્યવાહી કરી હતી. અને જેમાં સંજય પીટરની બે માસ અગાઉ ધરપકડ કરવામાં આવી હતી.\n", "title": "ધમા મિલનના હત્યાના કેસમાં પૂર્વ કોર્પોરેટરની જામીન અરજી ફગાવાઈ"}
{"text": "નવી દિલ્હી, તા.૨૩\nભારતમાં કામ કરી રહેલા બ્રિટિશ નાગરિક ઈઆન જોન્સનો એક પછી એક રોગ આફતમાંથી\nચમત્કારિક અનેે સુખદ બચાવ થઈ રહ્યો છે. ઈઆન જોન્સને પહેલા મલેરિયા થયો હતો. એમાંથી\nસાજા થયા ત્યાં ડેન્ગ્યુ, પછી કોરોના થયો હતો. એમાંથી પણ સાજા થયા પછી\nતેમને દુનિયાના સૌથી ઝેરી સાપમાં સમાવેશ પામતો કોબ્રા કરડયો હતો. એ બધામાંથી ઉગરી\nજઈને ઈઆને ેરામ રાખે તેને કોણ ચાખે એ કહેવત સાર્થક કરી છે.\nઈઆન રાજસ્થાનમાં એક એનજીઓમાં કામ કરે છે. થોડા વખત પહેલા તેમને મલેરિયા\nથયો હતો. મલેરિયા સામાન્ય તાવ ભલે ગણાય પરંતુ એ જગતના સૌથી વધુ જીવલેણ રોગોમાં\nસમાવેશ પામે છે. ડેન્ગ્યુ પણ ખતરનાક છે જ. એ બધામાંથી સાજા થયા પછી ઈઆનને કોરોના\nથયો હતો. તેની સારવાર થઈ અને સાજા થયા પછી તેઓ કામે વળગ્યા હતા. \nરાજસ્થાનના જોધપુર પાસે કામ કરતાં તેમને રાજનાગ કોબ્રાએ દંશ દીધો.\nસદ્ભાગ્યે જોધપુુર શહેર પાસે ઘટના બની હોવાથી તેમને તુરંત હોસ્પિટલાઈઝ કરાયા અને\nત્યાં સારવાર ચાલી રહી છે. ડોક્ટરોના કહેવા પ્રમાણેે અત્યારે તેઓ સ્વસ્થ છે અને\nતેમના શરીરમાંથી ઝેરની અસર લગભગ નાબુદ થઈ ચૂકી છે. સર્પ દંશ પછી ચાલવાની અને\nજોવાની તકલીફ પડી રહી છે, પરંતુ એ ખામી સમય સાથે સ્વસ્થ થઈ જશે એવું\nડોક્ટરોએ જણાવ્યું હતું.\n\n\nઈઆન પોતે હેલ્થવર્કર જ છે અને રાજસ્થાનમાં ગ્રામ્ય કલાકારો માટે કામ કરે\nછે. જોધપુર પાસે ગ્રામ્ય વિસ્તારમાં જ એક ગોદામ જેવી જગ્યામાં એ રહે છે. અહીં બહાર\nતેમનો કૂતરો ભસતો હતો. ઈઆન એ જોવા આવ્યા ત્યારે જ રાજનાગે તેમને દંશ મારી દીધો\nહતો.\n", "title": "ભારતમાં રહેતા  બ્રિટિશ નાગરિકનો મલેરિયા, ડેન્ગ્યુ,  કોરોના અને પછી સર્પદંશમાંથી બચાવ!"}
{"text": "નવી દિલ્હી #શશાંક મનોહરે આંતર રાષ્ટ્રીય ક્રિકેટ કાઉન્સિલના ચેરમેન પદેથી રાજીનામું આપી દીધું છે. એમણે ગત વર્ષે બીસીસીઆઇના અધ્યક્ષ પદેથી રાજીનામું આપ્યું હતું.\nઆઇસીસીમાં એમની પસંદગી સર્વ સંમતિથી થઇ હતી અને એમનો કાર્યકાળ બે વર્ષ માટેનો હતો. જોકે એમણે એક વર્ષની અંદર જ રાજીનામું આપી દીધું છે જેને પગલે અનેક તર્ક વિતર્કો ઉઠવા પામ્યા છે. એમણે પોતાનું રાજીનામું આઇસીસીના સીઇઓ ડેવિડ રિચર્ડસનને મોકલી આપ્યું છે. જેમાં તેમણે વ્યક્તિગત કારણોસર રાજીનામું આપ્યું હોવાનું કહ્યું છે.\nડિયર ડેવિડ,\nગત વર્ષે સર્વ સંમતિથી મારી પસંદગી કરવામાં આવી હતી અને હું આઇસીસીનો પહેલો સ્વતંત્ર ચેરમેન બન્યો હતો. મેં હંમેશા બોર્ડના તમામ નિર્ણયોમાં પોતાનું શ્રેષ્ઠ આપવાનો પ્રયાસ કર્યો છે અને નિષ્પક્ષ રહેવાનો પ્રયાસ કર્યો છે. જોકે વ્યક્તિગત કારણોને લીધે મારૂ આઇસીસીના ચેરમેન બની રહેવું સંભવ નથી, એટલા માટે હું તત્કાલ અસરથી અધ્યક્ષના પદેથી રાજીનામું આપું છું.\nહું આ ક્ષણે મારૂ સમર્થન કરનારા આઇસીસીના તમામ ડાયરેક્ટર, મેનેજમેન્ટ અને કર્મચારીઓનો આભારી છું. મારી શુભેચ્છાઓ આઇસીસી સાથે છે અને આશા વ્યક્ત કરૂ છું કે ભવિષ્યમાં વધુ સફળ થાવ.", "title": "શશાંક મનોહરે આઇસીસીના ચેરમેન પદેથી રાજીનામું આપતાં ખળભળાટ"}
{"text": "\nનર્મદા ડેમમાં પાણી ઓછું થતા નર્મદાની મુખ્ય કેનાલ કેવડિયાથી લઇ ઉત્તર ગુજરાત સૌરાષ્ટ્રના વિસ્તારથી લઇ લઇ કચ્છ સુધીની સુરક્ષામાં વધારો કરવામાં આવ્યો છે. મુખ્ય કેનાલ વિસ્તારમાં એસઆરપી જવાનોનો ખાફલો ખડકી દેવામાં આવ્યો છે જેના પગલે વાહનો દ્વારા 24 કલાક પેટ્રોલિંગ કરાશે.\n\n\n\n\n\n\n\n\nનર્મદા ડેમમાં પાણી ઓછા હોવાના કારણ આગળ ધરીને સરકારે ખેડૂતોને પાણી આપવાનું બંધ કરવાનો વિવાદ વકર્યો છે. ખેડૂતોને બકનળીઓ કેનાલમાંથી ઉઠાવી લેવાની નોટિસો આપતાં ખેડૂતો લાલઘૂમ થયા છે. પરંતુ સરકારની મજબૂરી છે કે નર્મદા ડેમમાં પાણી ઓછું થઈ રહ્યું છે. આ પાણી પીવા માટે બચાવવું ખુબ જરૂરી છે. જેના કારણે ખેડૂતોને કેનાલોમાંથી બકનળી કે મોટરો મૂકીને પાણી લેવા પર પ્રતિબન્ધ મૂકી દેવાયો છે ત્યારે નર્મદા યોજનાની કેનાલોમાંથી પાણીની ચોરી રોકવા માટે નર્મદાની મુખ્ય કેનાલો પર એસઆરપીના જવાનોની સુરક્ષામાં વધારો કરી દેવામાં આવ્યો છે.\nસરકારે ૧૫ માર્ચથી સિંચાઇ માટે નર્મદ કેનાલમાંથી પાણી છોડવાની મનાઇ કર્યા બાદ સમગ્ર ગુજરાતમાંથી વિરોધ ઉઠી રહ્યો છે. નર્મદા ડેમની પૂર્ણ જળસપાટી 138.68 મીટર છે જેની સામે આજે નર્મદા ડેમની જળસપાટી 111.95 મીટરે પહોંચી ગઈ છે. પાણી ઓછું થઈ રહ્યું છે અને હજી તો ઉનાળાની સીઝન શરૂ થઈ છે અને હજી તો ચોમાસાને આડે સાડા ચાર મહિના જેટલો સમય બાકી છે. ખેડૂતો પાણી લેવા માટે તેવો કોઈ પણ રીતે બકનડી અને પાઇપો મોટરો મૂકવા તૈયાર છે અને તેવો કહે છે કે તેમને કેનાલો માટે પોતાની મહામૂલી જમીનો આપી તો તેમને સિંચાઈ માટે પાણી મળવું જોઈએ અને સરકાર ભલે એસઆરપી મૂકે પણ અમે તો પાણી લેવાના અમને કોઈ રોકી ન શકે સરકારને જે કરવું હોઈ તે કરી લે એવું ખેડૂતોનું માનવું છે.\nહજુ તો જાન્યુઆરી મહિનો પૂરો થયો છે ને જૂન સુધી ચોમાસાની રાહ જોવાની છે જેને હજી સાડા ચાર મહિનાની વાર છે ત્યારે ત્યારે અત્યારથી જ પાણીનો કકળાટ શરૂ થઇ ગયો છે. નર્મદાના મુખ્ય કેનાલની સુરક્ષામાં વધારો કરી દેવામાં આવ્યો છે. હથિયારધારી એસઆરપીના જવાનો કેનાલની રાઉન્ડ ધ ક્લોક સુકક્ષા કરી રહ્યા છે જે બતાવે કે આ સીઝનમાં પાણીની કેટલી કટોકટી થઈ ગઈ છે જેના કારણે પાણી પર પહેરેદારો મુકી દેવાયા છે.\nનર્મદા\n", "title": "મુખ્ય કેનાલની લોખંડી સુરક્ષા માટે SRPના જવાનોનો કાફલો ખડકાયો"}
{"text": "\nસુરતના પરવત પાટીયા નજીકથી 108 એમ્બ્યુલન્સના બે પાયલોટ બેભાન અવસ્થામાં મળી આવ્યાં હતાં. જેથી તેમને સારવાર માટે 108માં સિવિલ હોસ્પિટલમાં ખસેડવામાં આવ્યાં હતાં. જ્યાં બન્ને પાયલોટે ફિનાઈલ પીધાનું તપાસમાં બહાર આવ્યું હતું.\n\n\n\n\n\n\nઆ મામલે મળતી માહિતી પ્રમાણે રાજેશ એમ ગામીત ( ઉ.વ 30 ) , મહેશ ચૌહાણ ( ઉ.વ 28) અને દુર્ગેશ પરમારને અમદાવાદ બોલાવવામાં આવ્યાં હતાં. ત્રણેય પાયલોટને ટ્રાન્સફર યોગ્ય જગ્યાએ આપવાનું કહી બોલાવાયાં હતાં. તેમની પુછપરછ પછી દુર્ગેશે જવાબ લખી આપ્યો હતો. જ્યારે રાજેશ અને મહેશે જવાબ ન આપતાં બન્નેને ટર્મીનેટ કરી દેવાયા હતાં. આજે ત્રણેય સુરત આવતાં દુર્ગેશને નોકરી પર ચડવી દેવાયો હતો. જ્યારે મહેશ અને રાજેશને નોકરી આવવાનું ન કહેવાતા બન્નેએ આપઘાતનો પ્રયાસ કર્યો હતો.\nરાજેશ ગામીત પાસેથી સુસાઈડ નોટ મળી આવી હતી. જેમાં કલેક્ટરને ઉદ્દેશીને લખ્યું હતું કે, ઈએમઈ કિરણ સરે ફોન કરીને અમદાવાદ મોકલ્યા હતાં. અમદાવાદમાં મેલારાવ સાહેને મળ્યાં જેમણે રીઝાઈન લેટર આપ્યો હતો. અને ભૂલ શું તે કહેતા ખરી ખોટી સંભળાવી હતી.સાથે જ સુસાઈડ નોટમાં કંઈ થાય તો કાર્યવાહી કોના વિરુધ્ધ કરવી તેના નામ પણ સુસાઈડ નોટમાં લખવામાં આવ્યું છે.\n", "title": "સુરતમાં 108ના બે પાયલોટે પીધું ફિનાઈલ, સુસાઈડ નોટ પણ મળી આવી"}
{"text": "વિરમગામ : વિરમગામ નગરપાલિકાની ૩૬ બેઠકોના જાહેર થયેલા પરિણામોમાં કુલ ૯ વોર્ડ પૈકી ૧, ૬, ૭ અને ૮માં ભાજપની આખેઆખી પેનલો વિજેતા બની હતી જ્યારે વોર્ડ નં-૨ અને ૩માંથી ભાજપના ત્રણ-ત્રણ ઉમેદવારો વિજેતા બન્યા હતા. આમ ૩૬ બેઠકોમાંથી ભાજપે ૨૨ બેઠકો કબજે કરી હતી.\nકોંગ્રેેેસે વોર્ડ નં-૧, ૪, ૫ અને ૯માં પોતાના ઉમેદવારો ઉભા રાખ્યા હતા જેમાં એકેયમાં કોંગ્રેસની જીત નહોતી થઈ અને તમામ ૧૬ બેઠકો પર કરૂણ રકાસ થયો હતો.\nઆ ઉપરાંત ચૂંટણીમાં ૧૫ અપક્ષો પણ ચૂંટાઈને આવ્યા છે. વોર્ડ નં-૨ અને ૩માં એક-એક જ્યારે વોર્ડ નં-૪, ૫ અને ૯માં આખેઆખી પેનલ ચૂંટાઈને આવી છે. અહીં કોંગ્રેસ દ્વારા ટિકિટ ન મળતા કોંગ્રેસના ઉમેદવારો બળવો કરીને અપક્ષમાં ઉભા રહ્યા હતા. આથી આ ત્રણ વોર્ડમાં કોંગ્રેસને કારમી હાર ખાવી પડી હતી.\n", "title": "વિરમગામ નગર પાલિકામાં ભાજપે 36માંથી 22 બેઠકો પર જીત મેળવી"}
{"text": "નવી દિલ્હી, તા. 29 ડિસેમ્બર 2020, મંગળવાર\nતાજેતરમાં પૂર્ણ થયેલી તહેવારોની સિઝન દરમિયાન બેંકોએ વિવિધ લૉન આપવા માટે જે કેમ્પેઇન કર્યા હતા તેવો ઉત્સાહ વધુ બે- ત્રણ ચાલુ રાખવા રિઝર્વ બેંક અને નાણાં મંત્રાલય વચ્ચેની બેઠકમાં સૂચન કરાયું હતું.\nમધ્યસ્થ બેંકે જણાવ્યું હતું બેંક દ્વારા અપાતી લોનની વૃદ્ધિ રૂંધાઈ છે જે એક ચિંતાનો વિષય છે. લૉકડાઉન પછી સરકાર તેમજ રિઝર્વ બેંક દ્વારા અઢળક કોશિષો કરાઈ હોવા છતાં ઉદ્યોગો નવી લોન લેવાથી તેમજ વ્યક્તિગત ધોરણે પર્સનલ લોન લેવાથી દૂર રહ્યા છે.\nચાલુ વર્ષે ઓક્ટોબરમાં તહેવારોની સીઝન દરમિયાન હોમ લોન, ઓટો લોન તેમજ ઉદ્યોગો દ્વારા લેવાતી લોનના કારણે બેંક ક્રેડિટ ૫.૫ ટકા રહી હતી પરંતુ એપ્રિલથી ઓક્ટોબર દરમિયાન બેંકોની લોન વિતરણમાં ૦.૫ ટકાનો ઘટાડો થયો હતો.\nવિવિધ ક્ષેત્રોમાંથી એક માત્ર કૃષિ ક્ષેત્રે લોનના મુદ્દે સંતોષકારક વલણ જોવા મળ્યું હતું. આમ, બેંકોએ વિવિધ ઉદ્યોગોને લોન આપવામાં કોઈ જ ઢીલાશ રાખવી ન જોઈએ તેમ આ બેઠકમાં જણાવાયું હતું.\nતહેવારો ટાણે ઓક્ટોબર માસના લોનના દેખાવ પર નજર કરીએ તો ઉદ્યોગો દ્વારા લેવાતી લોનમાં ૧.૭ ટકાનો ઘટાડો થયો હતો. સરકાર દ્વારા અનેક પ્રોત્સાહનો જાહેર કરાયા હોવા છતાં નાના ઉદ્યોગો તો નવી બેંક લોનથી દૂર જ થઈ ગયા છે. આવા ઉદ્યોગોની બેંક લોનની માંગમાં ૫.૭ ટકાનો ઘટાડો નોંધાયો છે.\nઆ સમય દરમિયાન હોટલ, પર્યટન તેમજ રેસ્ટોરન્ટ ઉદ્યોગને અપાતી લોનમાં ૧૨ ટકાની વૃદ્ધિ જોવા મળી હતી. અન્ય ક્ષેત્રોમાં નિરસ વલણ જોવા મળ્યું હતું. જો કે, સર્વિસ ક્ષેત્રમાંથી નવી બેંક લોનની માંગ નીકળી છે.\n", "title": "અનેક પ્રોત્સાહનો છતાં નાના ઉદ્યોગો નવી બેંક લોન લેવાથી દૂર જ રહ્યા"}
{"text": "- આજે વિશ્વ હિમોફિલિયા દિવસ\n- છેલ્લા\nબે મહિનાથી અછત, 40 દર્દી ફેકટર-9 ની વાટ જોઇ રહ્યા છેઃ સુરતમાં 500 લોકો આ બીમારીથી પીડાય\nરહ્યા છે\n  સુરત \n સુરતમાં કોરોના કહેર વચ્ચે 17 એપ્રિલે  વિશ્વ હિમોફિલિયા દિવસની ઉજવણી કરવામાં\nઆવશે.  એકતરફ કોરોનામાં રેમડેસિવિર\nઇન્જેક્શનની અછત છે ત્યારે બીજીતરફ  હિમોફિલિયા\nદર્દીઓની સારવાર માટે ઉપયોગી એવા ફેક્ટર નવ નવી સિવિલમાં ના હોવાથી દર્દીઓ હાલાકી\nવેઠી રહ્યા હોવાનું જાણવા મળે છે.\nપ્રાપ્ત\nવિગત મુજબ અમરોલી ખાતે રહેતાહિમોફિલીયાથી પીડાતા ૪૪ વર્ષીય આધેડને બે-ત્રણ\nદિવસપહેલા થાપામાં સોજા આવતા પરિવારના સભ્યો \nસારવાર માટે નવી સિવિલના હિમોફીલીયા સેન્ટરમાં લઇ આવ્યા હતા.જોકે તેમને\nફેકટર ૯ મળ્યા ન હતા જેથી તેને પરત ઘરે જવુ પડયુ હતુ. આની સાથે  સિવિલમાં અવાર નવાર સારવાર માટે આવતા\nહિમોફીલીયાના ૪૦ જેટલા વ્યકિતને ફેકટર ૯ની જરૃર હોવાનું જાણવા મળે છે.  કોરોના કાળમાં સિવિલમાં છેલ્લા બે માસથી ફેકટર\n૯ નહી મળવાને કારણે દર્દીઓ ખૂબ જ દર્દ સહન કરી રહ્યા છે અને હાલાકી વેઠી રહ્યા\nછે.એવુ હિમોફિલિયા પિડિત જીગ્નેશ પટેલે જણાવ્યુ હતુ.  ભારતમાં પાંચ લાખથી વધુ વ્યક્તિઓ તથા  ગુજરાતમાં છ હજાર થી વધુવ્યક્તિઓ અને સુરત માં\n૫૦૦થી વધુ વ્યક્તિઓ હીમોફીલિયા થી પીડાઈ રહ્યા છે.\nહિમોફિલિયા\nપીડિતો માટે પાંચ યુવાનોનો સેવાયજ્ઞા\n\n\nશ્રી\nગણપતિ શંકર ઈચ્છારામ મજમુદાર ચેરીટેબલ ટ્રસ્ટના ૫ યુવાનો મનોજ ચાંપાનેરીયા,નિહાલ ભાતવાલા,નિલેશ જરીવાલા,શશી અને જીગ્નેશે કોરોના કાળ દરમિયાન\nકોરોન્ટાઇન થયેલા હિમોફિલિયાના દર્દીના ઘરે જઇને દવા કે જરૃરી ઇન્જેકશન પહોંચાડયા\nહતા.  તેઓ \nસિવિલ હોસ્પિટલમાં સારવાર લેવા આવતા હિમોફિલિયા દર્દીઓની મદદ કરીને માનવતા\nમહેંકાવી રહ્યા છે.  હિમોફીલાયાથી પીડાતા\nચાર વ્યકિત કોરોનામાં ઝપેટમાં આવ્યા હતા. સંસ્થાના વિરેન્દ્ર ભાઈ મજમુદારનાં\nસહયોગથી યુવાનોમાં સેવા કરવાનો ઉત્સાહ સતત બન્યો રહે છે. \n", "title": "હિમોફિલિયાના દર્દીઓ માટે ઉપયોગી ફેકટર-9 પણ નવી સિવિલમાં નથી"}
{"text": "\nગુજરાતમાં બીજા તબક્કાની ચૂંટણી માટે શુક્રવારથી પ્રચારનો આરંભ થઈ ગયો છે. કોંગ્રેસના ઉપાધ્યક્ષ રાહુલ ગાંધી 12 ડિસેમ્બર સુધી ગુજરાતમાં રહેનાર છે. રાહુલ ચૂંટણી પ્રચાર માટે વડાપ્રધાન નરેન્દ્ર મોદીના વતન વડનગરમાં પણ ચૂંટણી સભાને સંબોધન કરનાર છે.\nરાહુલ ગાંધી તેની નોખી અદાઓ માટે ચર્ચામાં છવાઈ ગયા છે. દિલ્હીથી ગુજરાત આવવા માટે એરપોર્ટ પહોંચ્યા ત્યારે વિમાનમાં પ્રવેશ કરવા માટે તેઓ અન્ય મુસાફરોની જેમ કતારમાં ઉભા રહ્યા હતાં\n<>\n\nરાહુલ ગાંધી આજે તેમના માતા સોનિયા ગાંધીને જન્મ દિવસ શુભેચ્છા પાઠવી ગુજરાત આવવા માટે રવાના થયા હતાં. . શુક્રવારે રાહુલ ગાંધીએ બનાસકાંઠા જિલ્લાના ભાભરમાં એક ચૂંટણી સભાને સંબોધન કર્યું હતું. તે પછી એકાએક એક પાવભાજીના સ્ટોલે પહોંચી ગયા હતા અને ત્યાં ઉપસ્થિત લોકો સાથે વાતચીત કરી હતી.\n\n\n", "title": "રાહુલ ગાંધી લાઈનમાં ઉભા રહ્યા, જાણો શા માટે"}
{"text": "\n। અમદાવાદ ।\nકન્ઝયૂમર ઈલેક્ટ્રોનિક શેર્સ બાદ કન્ઝયૂમર ઈલેક્ટ્રિક શેર્સમાં ખરીદી જોવા મળી છે. શુક્રવારે અગ્રણી કન્ઝયૂમર ઈલેક્ટ્રિકલ બ્રાન્ડ્સ જેવી કે ક્રોમ્પ્ટન, ઓરિયેન્ટ, બજાજ, પોલીકેબ જેવી કંપનીઓના શેર્સમાં ૬ ટકાથી વધુની મજબૂતી જોવા મળતી હતી.\nનોંધપાત્ર સમય બાદ ક્ષેત્ર લાઈમલાઈટમાં જોવા મળ્યું હતું. બ્રોડ માર્કેટમાં કોન્સોલિડેશન વચ્ચે ચાલુ સપ્તાહે એક પછી એક સેક્ટરલ શેર્સમાં ખરીદી જોવા મળી હતી. શુક્રવારે પણ આ ક્રમ જળવાયો હતો. ગુરુવારે ક્રોમ્પ્ટન ગ્રિવ્ઝે સારા પરિણામો રજૂ કરતાં તેના સહિત તમામ સ્પર્ધક કંપનીઓના શેર્સમાં લેવાલી નીકળી હતી. ક્રોમ્પટન ગ્રિવ્ઝનો શેર શુક્રવારે ખૂલતામાં ૧૫ ટકા જેટલો ઊછળ્યો હતો અને કામકાજને અંતે ૬ ટકા સુધરી બંધ રહ્યો હતો. જ્યારે દોઢેક વર્ષ અગાઉ બજારમાં લિસ્ટ થયેલી પોલીકેબ કંપનીનો શેર પણ ૬ ટકાનો સુધારો દર્શાવતો હતો. અન્ય કાઉન્ટર્સમાં ઓરિયેન્ટ ઈલેક્ટ્રિકલ ૬ ટકા જ્યારે બજાજ ઈલેક્ટ્રિકલ ૩ ટકા સુધર્યાં હતાં.\nકન્ઝયૂમર ઈલેક્ટ્રિકલ સાથે કન્ઝયૂમર ઈલેક્ટ્રોનિક કંપની બનેલી હેવેલ્સ અને ડિક્સોન ટેક્નોલોજીના શેર્સમાં પણ મજબૂતી જોવા મળી હતી. ગુરુવારે ક્રોમ્પ્ટને અપેક્ષાથી સારું પરિણામ જાહેર કર્યું હતું. કંપનીએ બીજા ક્વાર્ટરમાં રૂ. ૧૪૧.૬૮ કરોડનો ચોખ્ખો નફે દર્શાવ્યો હતો. જે ગયા વર્ષે સમાનગાળાના રૂ. ૧૧૦.૮૮ કરોડની સરખામણીમાં ૩૨ ટકાની વૃદ્ધિ દર્શાવતો હતો. આમ કોવિડને કારણે માગમાં ક્યાંય અસર જોવા મળી નથી. જેણે ક્ષેત્રીય શેર્સમાં રોકાણકારોના વિશ્વાસને મજબૂતી બક્ષી હતી. કંપનીએ અગાઉના વર્ષે રૂ. ૧૦૭૬ કરોડની આવક સામે ૧૦ ટકાથી વધુ વૃદ્ધિ સાથે ચાલુ વર્ષે રૂ. ૧૨૧૩ કરોડની આવક નોંધાવી હતી.\nઆમ ટોપ લાઈન અને બોટમ લાઈન, બંનેમાં દેખાવ સારો જળવાયો હતો. કન્ઝયૂમર ઈલેક્ટ્રિક શેર્સ ઘણા સમયથી રેંજ બાઉન્ડ ટ્રેડ દર્શાવતા હતા અને શુક્રવારે તેમણે ઊંચા વોલ્યુમ સાથે બ્રેક આઉટ દર્શાવ્યો હતો. જ આગામી સમયગાળામાં લંબાઈ શકે તેવી શક્યતા નિષ્ણાતો વ્યક્ત કરે છે.\nશુક્રવારે કન્ઝયૂમર ઇલેક્ટ્રિક કંપનીઓનો દેખાવ\nસ્ક્રિપ                   ભાવ વૃદ્ધિ(%)\nપોલીકેબ               ૬.૦\nક્રોમ્પ્ટન                ૬.૦\nઓરિયેન્ટ ઇલેક્ટ્રિક     ૬.૦\nબજાજ ઇલેક્ટ્રિક         ૪.૦\n", "title": "કન્ઝયૂમર ઇલેક્ટ્રિક કંપનીઓના શેર્સમાં ભારે ખરીદી જોવા મળી"}
{"text": "મહેસાણા,તા.12\nમહેસાણા જિલ્લામાં એક પખવાડીયાથી કોરોના સંક્રમણનો રાફડો\nફાટયો છે. દૈનિક ૧૦૦ જેટલા પોઝીટીવ દર્દીઓ સામે આવી રહ્યા હોવાથી લોકોમાં ફફડાટ\nફેલાયો છે. બીજી તરફ પંથકમાં કોરોનાના દર્દીઓ ઉપર નિયંત્રણના અભાવે બેરોકટોક બહાર\nફરતા જોવા મળી રહ્યા હોવાથી તેઓ સુપરસ્પ્રેન્ડર સાબિત થવાનું અનુમાન છે. જેમાં\nકોરોનાગ્રસ્ત વિસ્તારોને કન્ટેમેન્ટેન્ટ ઝોન જાહેર કરવામાં તંત્રની ઉદાસીનતા છતી\nથાય છે.\nકોરોના મહામારીને વકરતાં અટકાવવા દો ગજ કી દૂરી તેમજ માસ્ક\nપહેરવું અનિવાર્ય છે. પરંતુ મહેસાણા જિલ્લામાં કોરોના ગાઈડલાઈનના ધજાગરા ઉડતા હોય\nતેવા દ્રશ્યો વારંવાર જોવા મળે છે. છેલ્લા એક પખવાડીયાથી જિલ્લામાં રોજ ૧૦૦ જેટલા\nકોરોના પોઝીટીવ દર્દીઓ ઉમેરાઈ રહ્યા છે. પરિણામે શનિ અને રવિવારે વેપારીઓએ\nસ્વૈચ્છીક લોકડાઉન પાળીને પોતાના વેપારધંધા બંધ રાખ્યા હતા. બીજી તરફ મહેસાણા\nજિલ્લામાં કોરોના સંક્રમણ અટકાવવા વહિવટીતંત્ર મુંઝવણમાં હોવાની પ્રતીતિ થઈ રહી\nછે. \nજે વિસ્તારમાં કોરોનાના દર્દીઓ સામે આવે તે વિસ્તારોને કોવિડના નિયમોનુસાર\nકન્ટેન્મેન્ટ ઝોન જાહેર કરવામાં ઉદાસીનતા દાખવવામાં આવી રહી છે. મહેસાણાના રાધનપુર\nરોડ પર આવેલ શુભ રેસીડેન્સીમાં ૧૨ તેમજ શહેરમાં શંખેશ્વર સોસાયટીમાં ૪ કોરોના\nપોઝીટીવ કેસ નોંધાયા હોવાછતાં તંત્ર દ્વારા હજુસુધી આ વિસ્તારોને કન્ટેન્મેન્ટ ઝોન\nજાહેર કરાયા નથી. જેના\nલીધે હોમ કોરોન્ટાઈનના નામે ઘરમાં સારવાર લઈ રહેલા મોટાભાગના કોરોનાગ્રસ્ત દર્દીઓ\nછૂટથી બહાર ફરતા હોવાનું જાણવા મળે છે.\n", "title": "મહેસાણા:કોરોના દર્દીઓ નિયંત્રણના અભાવે બહાર નીકળતાં જોખમ"}
{"text": "\nકાંગડા શૈલીમાં 18મી સદીનું બનાવવામાં આવેલ ખુબજ નાયાબ પેન્ટીંગની હરરાજી બ્રિટનમાં 5 કરોડથી શરૂ થશે. આ દુર્લભ પેન્ટીંગને દેહરા તહસીલના ગુલેર ગામમાં રહેતા ચિત્રકાર નૈનસુખે બનાવ્યુ છે. બ્રીટેનનું સંગ્રહાલય આ પેન્ટીંગની હરરાજી કરશે.\nવર્તમાનમાં આ પેન્ટીંગ બ્રિટનનાજ એક વ્યક્તિ પાસે છે, જેની બોલી લગાવીને સંગ્રહાલયમાં ઓછામાં ઓછા 5 લાખ 50 હજાર પાઉન્ડમાં ખરીદવાની તૈયારી કરી છે. જો આ પેન્ટીંગની વધુ બોલી લાગશે તો કોઈ બીજાને આ પેન્ટીંગ આપવામાં આવશે.\nપદ્મશ્રી વિજય શર્માએ જણાવ્યુ કે આ પેન્ટીંગ ખુબજ દુર્લભ છે. આ પેન્ટીંગને સિયાલ કોટીના કાગળ પર પ્રાકૃતિક ખનીજ રંગોથી તૈયાર કરવામાં આવેલ છે. આ પેન્ટીંગમાં મધ્યભારતમાં પારંપરિક સંગીતને પ્રદર્શિત કરવામાં આવેલ છે.\nઆ પેન્ટીંગમાં સાત ગામના અલગ અલગ વાદક છત પર ઉભા રહીને દર્શાવવામાં આવેલ છે. ભારતના મહાનતમ ચિત્રકારોમાના એક નૈનસુખે કેટલાક અદ્દભુત ચિત્ર બનાવેલ છે. આ ચિત્ર તેમાંનુ એક છે, જે બ્રીટેનમાં કોઈ વ્યક્તિ પાસે હતુ. શર્મા એ જણાવ્યુ કે આ પેન્ટીંગ તે વેચવા ઈચ્છતો હતો.\nઆની જાણકારી મળતાજ કલા મંત્રાલયે ચિત્રને વેચવા અથવા દેશની બહાર લઈ જવાપર પ્રતિબંધ લગાવ્યો હતો. હવે 15 ફેબ્રુઆરી 2019માં સંગ્રહાલયની તરફથી આ પેન્ટીંગની હરરાજી કરવામાં આવશે.\n1770માં થયો હતો નૈનસુખનો જન્મ\nગુલેર શૈલીની માહિર ચિત્રકાર નૈનસુખ (1770-1778) પોતાના સમયના બેહતરીન ચિત્રકારોમાંનો એક છે. નૈનસુખનો મોટો પુત્ર નિક્કા બહેતરીન ચિત્રકળાથી પ્રભાવિત થઈને ચંબા રિયાસતના રાજા રાજ સિંહે કાંગડા સીમામાં રેહલ રાજૌલમાં જમીન આપી હતી.\nદેશમાં જ નહી દુનિયામા બેમિસાલ ચિત્રોનો સંગ્રહ\nદેશમાં ચંડીગઢ, બનારસ, કોલકત્તા, મુંબઈ સહિત અન્ય સંગ્રહાલયોમાં નૈનસુખ દ્વારા બનાવવામાં આવેલ નાયાબ ચિત્ર સંગ્રહિત કરવામાં આવ્યા છે. લંડન, સ્વિટર્ઝલેન્ડ અને લાહોરમાં તેમના દ્વારા બનાવવામાં આવેલ ચિત્ર આજે પણ હાજર છે. નૈનસુખને લઘુ ચિત્રકળાના પ્રમુખ અને લોકપ્રિય શૈલી પહાડી ઓંદાલનના મુખ્ય કલાકાર માનવામાં આવે છે.\n", "title": "બ્રિટનમાં 5 કરોડમાં વેચાશે 18મી સદીનું દુર્લભ કાંગડા પેન્ટીંગ"}
{"text": "-સુરત\nઆવેલા જીએમડીસીના ચેરમેનને રજૂઆતઃ લિગ્નાઇટ કોલના પ્રશ્ને ઉદ્યોગ સંગઠનોના સભ્યો સહિતની\nકમિટી રચાશે\n        સુરત સોમવા\nઉદ્યોગને\nપુરો પાડવામાં આવતો લિગ્નાઈટનો જથ્થો હલકી ગુણવત્તાનો હોવાને કારણે, ઉદ્યોગકારોને મોંઘો પડે\nછે. પરંતુ સાથોસાથ કાર્બન ટ્રેડિંગમાં પેનલ્ટીનો ભોગ બનવું પડે છે. ડાઇંગ -પ્રોસેસીંગ\nએકમોના લિગ્નાઇટ સંબંધી પ્રશ્નો ઉંગે સુરત આવેલા જીએમડીસીના ચેરમનને રજૂઆત કરવામાં\nઆવી હતી.\nડાઇગ\nપ્રોસેસિંગ ઇન્ડસ્ટ્રીઝને સ્પર્શતા લિગ્નાઇટ કોલના પ્રશ્રોના મુદ્દે ગુજરાત મીનરલ\nડેવલપમેન્ટ કોર્પોરેશનના એમડી રૃપવંત સિંગ સમક્ષ સાઉથ ગુજરાત ટેક્સટાઇલ પ્રોસેસર્સ\nએસો.ના પ્રમુખ જીતેન્દ્ર વખારિયાએ રજૂઆત કરી હતી. નવા રજિસ્ટ્રેશન માટેની અરજીનો\nઝડપથી નિકાલ કરવામાં આવે તેમજ ખાણો માટેની લીઝ સમયસર રિન્યુ કરવામાં આવે તે જેથી\nમાલનો પુરવઠો જળવાઈ રહે. માલ ખૂબ જ હલકી ગુણવત્તાનો આવે છે જે ખૂબ મોંઘુ પુરવાર\nથાય છે તેમજ એમીશન ટ્રેડીગ સ્કીમમાં જોડાયેલ યુનિટોને કાર્બન ટ્રેડિંગમાં પણ\nમુશ્કેલી પડે છે. તેમને પેનલ્ટીનો ભોગ બનવું પડે છે.\nડીલીવરી\nઓર્ડર માટે અન્ય બેંક દ્વારા ચુકવણી કરવાને બદલે સીધું જીએમડીસીના ખાતામાં આરટીજીએસ\nઅથવા એનઇએફટી દ્વારા ચૂકવણીની વ્યવસ્થા કરવા,\nબધા યુનિટોને નાના અને મધ્યમ કક્ષાના ઘણી તે પ્રમાણે કિંમત લેવા\nરજૂઆત થઇ હતી. ઘણા યુનિટો પાસેથી મોટા યુનિટોમાં ગણતરી કરી ઉંચો ચાર્જ વસુલવામાં\nઆવે છે. ઉદ્યોગને લિગ્નાઇટ કોલ માટે નડતી મુશ્કેલી અંગે ઉદ્યોગસંગઠનના પાંચ\nસભ્યોને સામેલ કરી ટુંક સમયમાં એક કમિટી રચવાની જાહેરાત રૃપવંતસિંગે પ્રશ્નોત્તરી\nદરમિયાન કરી હતી. કમિટીની દર મહિને મીટિંગ કરી નિરાકરણ લવાશે એમ તેમણે આડકતરી રીતે\nજણાવ્યું હતું.\n\n\n \n", "title": "હલકી ગુણવત્તાના લિગ્નાઇટને લીધે કાર્બન ટ્રેડિંગમાં ઉદ્યોગકારોને પેનલ્ટીનો ભોગ"}
{"text": "નવી દિલ્હી, તા. 2 જાન્યુઆરી 2020, શનિવાર\nભારત સામે ચીને અપનાવેલા આક્રમક વલણની નિંદા કરતુ વિધેયક અમેરિકન કોંગ્રેસમાં પસાર થયુ છે. આ વિધેયક હવે કાયદો બની ચુક્યુ છે.\nકોંગ્રેસે 740 અબજ ડોલરના ડિફેન્સ પોલિસી બિલને મંજૂરીની મહોર મારવાની સાથે સાથે પ્રમુખ ડોનાલ્ડ ટ્રમ્પના વિટોને પણ ફગાવી દીધો છે. આ બિલમાં અન્ય કેટલીક બાબતો સાથે ચીન દ્વારા લદ્દાખ મોરચે ભારત સામે આક્રમક વલણ અપનાવવાની ટીકા કરતી દરખાસ્ત પણ સામેલ છે.\nહવે આ બિલ નેશનલ ડિફેન્સ ઓથોરાઈઝેશન એકટ તરીકે કાયદાનુ સ્વરુપ લઈ ચુકયુ છે. જેમાં એવો પણ પ્રસ્તાવ છે કે, ચીન લાઈન ઓફ એક્ચ્ચ્યુલ કંટ્રોલ પર ભારત સામેના આક્રમક વલણને ખતમ કરે. કોંગ્રેસમાં ડેમોક્રેટિક અને રિપબ્લિકન એમ બંને પાર્ટીઓના સાંસદોએ બિલને સમર્થન આપ્યુ છે.\nજોકે ટ્રમ્પ આ બિલના વિરોધમાં હતા. તેમનુ કહેવુ હતુ કે, કેટલીક જોગવાઈઓ એવી છે જે અમેરિકાની રાષ્ટ્રીય સુરક્ષાને ખતરામાં મુકી શકે છે. જોકે ટ્રમ્પના વાંધાને કોંગ્રેસે ફગાવી દીધો છે.\nચીનના ભારત પ્રત્યેના વલણની ટીકા કરતી દરખાસ્તને બિલમાં સમાવવાનો પ્રસ્તાવ ભારતીય મૂળના સાંસદ રાજા કૃષ્ણમૂર્તિએ સામેલ કરાવ્યો હતો. તેમણએ કહ્યુ હતુ કે, ચીનનુ ભારત માટે જે પ્રકારનુ વલણ છે તે સ્વીકાર્ય નથી અને બિલમાં આ બાબતનો સમાવેશ અમેરિકા દ્વારા નવા વર્ષમાં ભારતને સમર્થન યથાવત છે તેવો સંદેશ આપે છે.\n", "title": "ભારત સામે ચીનના આક્રમક વલણની ટીકા કરતુ બિલ અમેરિકન કોંગ્રેસમાં મંજૂર"}
{"text": "સુરત, તા. 24 નવેમ્બર 2020 મંગળવાર\nસુરતમાં વધી રહેલા કોરોના સંક્રમણમાં આજે સુરતના મેયર પણ ઝપેટમાં આવી ગયા છે. સુરતના મેયર ડોક્ટર જગદીશ પટેલને શરદી, ખાંસી થતા તેઓએ ટેસ્ટ કરાવતા તેમનો ટેસ્ટ પોઝિટિવ આવ્યો હતો.\nસુરતમાં કોરોના સંક્રમણ થયા બાદ ડોક્ટર જગદીશ પટેલ કોરોના વોરિયર્સ બન્યા હતા. સૌથી વધુ કોરોના સંક્રમણ હતો ત્યારે તેઓ રોજ સ્મીમેર હોસ્પિટલમાં કોરોના અંગેની કામગીરી સાથે જોડાયા હતા. \nડૉક્ટર જગદીશ પટેલ હોવાના નાતે સતત લોકો સાથે જોડાયેલા રહે છે. તેઓને શરદી, ઉધરસના લક્ષણો દેખાતા તેઓએ કોરોનાનો ટેસ્ટ કરાવ્યો હતો. આ ટેસ્ટમાં ડૉક્ટર પટેલ પોઝિટિવ હોવાનું બહાર આવ્યું હતું. તેઓને કોઈ અન્ય લક્ષણ ન હોવાથી તેઓ હોમ આઇસોલેટ થયા છે. મેયરે તેમની સાથે સંપર્કમાં આવેલા લોકોને ટેસ્ટ કરાવવા માટે અપીલ કરી છે.\n", "title": "સુરતના મેયર ડૉક્ટર જગદીશ પટેલ કોરોના પોઝિટિવ"}
{"text": "\nવરાછામાં અશ્વિનીકુમાર તાપી નદીના પાળા પાસે પુજાવિધિ કરવા ગયેલા રાજસ્થાની પરિવારને લૂંટી લેવાયો હતો. 6-7 બદમાશો માર મારી વેપારી, તેમના ભાઇ, વેવાઇ પાસેથી રોકડા રૂપિયા 20 હજાર અને 3 મોબાઇલ લૂંટી ભાગી છૂટતા મામલો પોલીસમાં પહોંચ્યો હતો.\nપોલીસ સૂત્રો પાસેથી મળતી વિગતો પ્રમાણે પરવટ પાટિયા સ્થિત કૈલાસનગર ખાતે રહેતા મુકેશભાઇ જવાહરભાઇ પુરોહિત (ઉ.વ.59, મૂળ રાજસ્થાન) કાપડના વેપારી છે. સુરત ટેક્સ્ટાઇલ માર્કેટમાં તેમની દુકાન છે. ગતરાત્રે મુકેશભાઇ તેમના ભાઇ પ્રકાશભાઇ અને વેવાઇ મકનારામ સાથે અશ્વિનીકુમાર તાપી નદીના પાળા પર ગયા હતા.\nઅહીં તેઓ તાપીમાં પુજાના ફૂલ, શ્રીફળ વિસર્જિત કરવા જઇ રહ્યા હતા ત્યારે 6-7 યુવકો તેઓ પાસે ધસી ગયા હતા. તેઓએ ત્રણેય સાથે ગાળાગાળી કર્યા બાદ ઘેરાવ કરી મારપીટ શરૂ કરી દીધી હતી. ઢોર માર મારી ત્રણેય રાજસ્થાનીઓ પાસેથી રોકડા રૂપિયા 20 હજાર અને 3 મોબાઇલ છીનવી બદમાશો છૂમંતર થઇ ગયા હતા.\nઆરોપીઓ નશાનું સેવન કરતા હોવાનું અને અહીં પાળા પર પડયા પાથર્યા રહેતા હોવાની પોલીસને આશંકા છે. બનાવ અંગે મુકેશભાઇ પુરોહિતે ફરિયાદ આપતા વરાછા પોલીસે સાત જણા સામે ધાડનો ગુનો નોંધી તપાસ હાથ ધરી છે.\n", "title": "સુરતમાં તાપી કિનારે અડધીરાત્રે પુજાવિધિ કરવા ગયેલો રાજસ્થાની પરિવાર લૂંટાયો, વેવાઇ બન્યા ભોગ"}
{"text": "મોડાસા,તા. 22 સપ્ટેમ્બર,\n2020, મંગળવાર\nરાજયમાંથી ચોમાસાની\nવિદાય ની સંભાવનાઓ વચ્ચે એકાએક મેઘરાજાની શાહી સવારી પુનઃઆવી પહોંચી હોય એમ છેલ્લા\nઅઠવાડીયાથી રાજયના જુદાજુદા વિસ્તારોમાં વરસાદ વરસી રહયો છે. મંગળવારની મોડી સાંજે\nઅરવલ્લી જિલ્લાના વાતાવણરમાં એકાએક પલટો આવ્યો હતો.અને ઘેરા છવાયેલા વાદળો વચ્ચે\nજિલ્લાના શામળાજી સહિત ટીંટોઈ પંથકમાં ધોધમાર વરસાદ આરંભાયો હતો.જિલ્લામાં હવે વધુ\nવરસાદને લઈ ચોમાસુ પાકને નુકશાન પહોંચે તેવી ઉઠેલી આશંકાઓને લઈ ખેડૂતોના માથે\nચીંતાની લકીરો ખેંચાઈ હતી.\nરાજયના કેટલાક\nવિસ્તારોમાં વરસાદની હવામાન વિભાગ દ્વારા આગાહી કરાઈ હતી.આ આગાહી વચ્ચે જ\nમંગળવારની સાંજે અરવલ્લી જિલ્લાનું વાતાવરણ એકાએક પલટાયું હતું.અને જિલ્લાના\nઉત્તરી પૂર્વ વિસ્તારમાં ઉમટી આવેલા વાદળો વરસતાં શામળાજી સહિત ટીંટોઈ વિસ્તારમાં\nભારે વરસાદ વરસ્યો હતો.અચાનક શરૂ થયેલા આ વરસાદથી જનજીવન પ્રભાવીત બન્યું હતું.\n\n\nજયારે જિલ્લામાં વધુ\nપડતી મેઘ મહેર ખરીફ પાકને નુકશાન પહોંચાડે તેવી આશંકાઓને પગલે ખેડૂતોમાં વંટોળ\nસાથે વરસાદે ચીંતા ઉપજાવી હતી.\n", "title": "શામળાજી સહિત ટીંટોઈ પંથકમાં ધોધમાર વરસાદ"}
{"text": "વડોદરાઃ આજવારોડ વિસ્તારની એક સોસાયટીમાં છેલ્લા કેટલાક સમયથી આધેડવયના ડીવોર્સીએ મહિલાઓને પરેશાન કરી મૂકતાં આખરે રોષે ભરાયેલી મહિલાઓએ તેનેે પાઠ ભણાવ્યો હતો.\nઆજવારોડ વિસ્તારની સોસાયટીમાં પરિવાર સાથે રહેતા આશરે ૫૦ વર્ષની વયના ડીવોર્સી આવતીજતી મહિલાઓને પરેશાન કરતો હતો.શરૃઆતમાં તો તેની હરકતોની ગંભીરતાથી નોંધ લેવાઇ નહતી.પરંતુ વારંવાર આવી ઘટનાઓ બનવા માંડતા મહિલાઓ રોષે ભરાઇ હતી.\nઆધેડ પુરૃષ તેના ઘર પાસેથી પસાર થતી મહિલાઓ પર અભદ્ર ટિપ્પણી કરતો હતો.તો ક્યારેક ચિઠ્ઠી લખી મહિલા પર ફેંકતો હતો.ક્યારેક તો મહિલાનો પીછો પણ કરતો હતો.\nવિકૃત માનસિકતા ધરાવતો શખ્સ ક્યારેક નગ્ન અવસ્થામાં ફરતો હતો. મહિલાઓ સામે અશ્લીલ ઇશારા કરતો હતો અને ગમે તેવા ઉચ્ચારણો કરતો હતો.પતિ સાથે જતી મહિલાઓની સામે પણ તાકીને જોયા કરતો હતો.\nઆખરે મહિલાઓએ અભયમની મદદ લેતાં આધેડ શખ્સનું અને પરિવારજનોનું કાઉન્સેલિંગ કર્યું હતું.મહિલાઓ તેને પાઠ ભણાવવા મક્કમ રહેતાં આખરે તેને બાપોદ પોલીસને હવાલે કરવામાં આવ્યો હતો.\n", "title": "આજવા રોડની સોસાયટીમાં રહેતી  મહિલાઓ સામે વિકૃત હરકતો કરતા આધેડ ડીવોર્સીને પાઠ ભણાવ્યો"}
{"text": "\nડરબનમાં રમાયેલી પહેલી વન-ડે મેચ ભારત સામે હાર્યા બાદ દક્ષિણ આફ્રિકન કેપ્ટન ફાફ ડુ પ્લેસિસ પોતાના જ ખેલાડીઓથી ખુબ જ નારાજ છે. ભારતીય કેપ્ટન વિરાટ કોહલી અને અજિંક્ય રહાણેની શાનદાર ઈનિંગ પર ડુ પ્લેસિસે પોતાના જ ખેલાડીઓને ખૂબ ખરીખોટી સંભળાવી હતી.\nડુપ્લેસિસનું કહેવું છે કે તે પોતાના બેટ્સમેનોના પ્રદર્શનથી ખૂબ નારાજ છે. ડુપ્લેસિસે કહ્યું, અમારે જેવી બેટિંગ કરવી જોઈતી હતી એવી નથી કરી. નિશ્ચિત છે કે આ સ્કોર પર્યાપ્ત નહોતો. મને લાગે છે તે અમે 50થી70 રન ઓછા બનાવ્યા હતા. ક્રિસે સારી પાર્ટનરશીપ કરી પરંતુ બેટ્સમેનોનના પ્રદર્શનથી હું નિરાશ છું.\nતેમણે કહ્યું, જ્યારે તમારે પાંચ રન પ્રતિ ઓવરની રનરેટથી ટાર્ગેટ હાંસલ કરવાનું હોય છે તો રન બનાવવા ખૂબ સરળ થઈ જાય છે. બાઉન્ડ્રી રોકવામાં દરેક પ્રકારના પ્રયત્નો કર્યા પરંતુ વિરાટ અને રહાણેએ શાનદાર બેટિંગ કરી હતી. આ પહેલીવાર થયું જ્યારે ભારતે ડરબનમાં રમેલી વન-ડે મેચમાં જીત મેળવી છે.\nદક્ષિણ આફ્રિકાના કેપ્ટન ડુપ્લેસિસ બાઉન્ડ્રી પર કોહલીના કોચ કરવાના પ્રયાસમાં ઈજાગ્રસ્ત થઈ ગયો. તેના પર તેણે કહ્યું કે, આંગળી પર થયેલી ઈજા ગંભીર નથી, હવે તે પહેલાથી વધારે સારું મહેસૂસ કરી રહ્યો છે. તમને જણાવી દઈએ કે છ વન-ડે સીરિઝની પહેલી મેચ ગુરુવારે કિંગ્સમીડ સ્ટેડિયમમાં રમાયેલી પહેલી મેચ ભારતે 6 વિકેટે જીતી હતી.\n", "title": "વનડે મેચ હાર્યા બાદ ડુ પ્લેસિસે પોતાના જ ખેલાડીઓ પર ઠાલવ્યો રોષ, જાણો શું કહ્યું"}
{"text": "\nશંકા ક્યારેક ગમે તેવા પ્રેમ પર પણ ભારે પડતી હોય છે અને તેનો અંજામ પણ અત્યંત કરૂણ આવતો હોય છે. કંઈક આવી જ ઘટના મહારાષ્ટ્રના નાગપુરમાં ઘટી છે. અહીં એક પ્રેમીએ તેની પ્રેમિકાની હત્યા કરી નાખી છે. હત્યા પાછળનું કારણ પ્રેમીનો શંકાશીલ સ્વભાવ હતો.\n\nપોલીસે કેસમાં હત્યારા પ્રેમીની ધરપકડ કરી લીધી છે. યુવતીની ઉંમર માત્ર 19 વર્ષ હોવાનું કહેવામાં આવી રહ્યું છે. યુવતી આગળ જઈને મોડલ બનવા માંગતી હતી. યુવતીનું નામ ખુશી પરિહાર છે. તે પોતાના 28 વર્ષીય મિત્ર અશરફ શેખ સાથે રહેતી હતી. ખુશી સ્થાનિક સ્તરે યોજાતા ફેશન શોમાં ભાગ લેતી હતી.\n\nપોલીસે જણાવ્યું હતું કે,  શનિવારે સવારે એક મહિલાનો મૃતદેહ પંડુરના-નાગપુર હાઇવે પર પડ્યો હોવાનીએ જાણકારી મળી હતી. મૃતકનો ચહેરો કચડી નાખવામાં આવ્યો છે. પોલીસે સોશિયલ મીડિયાના માધ્યમથી મહિલાની ઓળખ કરી હતી. આ દરમિયાન માલુમ પડ્યું કે ખુશી સ્થાનિક ફેશન શોમાં ભાગ લેતી હતી અને મોડલ બનવા માંગતી હતી.\n\nતપાસ કરી રહેલા પોલીસ અધિકારીએ જણાવ્યું કે, અશરફ શેખે ખુશી પરિહારની હત્યા કર્યાની કબૂલાત કરી છે. હત્યા પાછળનું કારણ અશરફને શંકા હતી કે ખુશી અન્ય કોઈ યુવકની નજીક જઈ રહી છે.\n\nપોલીસને આશંકા છે કે 12મી જુલાઈના રોજ અશરફ શેખ પોતાની કારમાં ખુશી પરિહારને લઈ ગયો હતો. બાદમાં પાંડુરના-નાગપુર હાઇવે પર સાવલી ફાટા નજીક તેનું માથું કચડી નાખ્યું હતું. આ મામલે નાગપુર ગ્રામ્ય પોલીસે હત્યાનો કેસ નોંધ્યો છે અને વધુ તપાસ હાથ ધરી છે.\n", "title": "મોડલ બનવા માંગતી યુવતીનું સ્વપ્ન રોળાયું, પ્રેમીએ કર્યા આવા હાલ"}
{"text": "કોરોના\nઅને વાવાઝોડાને કારણે સ્થગીત કરાઇ હતી\nચારેય\nતાલુકામાં આવેલા નાગરિક પુરવઠા નિગમના ગોડાઉનમાં ખરીદી શરૃ કરાઇઃકુલ ૧,૫૬૧ ખેડૂતોએ\nરજીસ્ટ્રેશન કરાવ્યું હતું\nગાંધીનગર: ખેડૂતોને પોષણક્ષમ ભાવ\nમળે તે માટે રાજ્ય સરકાર દ્વારા કેન્દ્ર સરકારની મદદથી ટેકાના ભાવે વિવિધ પાકોની\nખરીદી કરવામાં આવી રહી છે. અગાઉ મગફળી બાદ ઘઉંની રૃપિયા ૧,૯૭૫\nપ્રતિ ક્વિન્ટલ લેખે ખરીદી કરવાની જાહેરાત કરવામાં આવી હતી અને તા.૧૬મી માર્ચથી\nગાંધીનગરના ચાર સેન્ટર પર ખરીદી પણ કરાઇ હતી પરંતુ ત્યાર બાદ કોરોના અને પછી\nવાવાઝોડાના કહેરને કારણે આ ખરીદી બંધ કરી દેવામાં આવી હતી જે સોમવારથી પુનઃ શરૃ\nકરવામાં આવી છે. ગાંધીનગરમાં ૧૫૦૦થી વધુ ખેડૂતો પોતાના ઘઉં ટેકાના ભાવે વેચવા માટે\nરજીસ્ટ્રેશન કરાવ્યું છે. \nકોરોના\nસહિતની વિવિધ સમસ્યાઓ વચ્ચે પણ ગાંધીનગર જિલ્લાના ખમીરવંતા ખેડૂતોએ હિંમત બતાવીને\nખેતરોમાં પરેશોવો પાડીને સમગ્ર રવિ સિઝનમાં વિક્રમી ૮૩ હજાર હેક્ટર વિસ્તારમાં\nવિવિધ પાકનું વાવેતર કર્યું છે.જેમા ૨૫,૪૦૫  હેક્ટરમાં ઘઉંનું વાવેતર\nકરવામાં આવ્યું હતું.  આ વખતે સતત ઠંડીનું\nજોર ચાલુ રહેવાના કરણે ઘઉંના ઉત્પાદનમાં દસથી પંદર  ટકાનો વધારો થયો હતો. ત્યારે એક અંદાજ પ્રમાણે\nપ્રતિહેક્ટર સાડા ત્રણ હજાર કિલોથી પણ વધારે ઘઉંનું ઉત્પાદન જિલ્લામાં થયું\nહોવાનું માનવામાં આવે છે. આમ ગાંધીનગર જિલ્લામાં વિવિધ જાતના  ૯૦ હજાર ટન બટાટાનુ ઉત્પાદન થયાની સંભાવના છે. \n\n\n લઘુત્તમ ટેકાના ભાવે રવિ માર્કેટીંગ સિઝન\n૨૦૨૧-૨૨ અંતર્ગત ઘઉંની ખરીદી તા.૧૬ માર્ચ થી શરૃ કરવામાં આવી હતી પરંતુ કોરોનાના\nકહેર અને ત્યાર બાદ વાવાઝોડાને પગલે સમગ્ર રાજ્યમાં ઘઉંની ખરીદી સરકારે બંધ કરી\nદીધી હતી હાલ સંજોગો સારા હોવાને પગલે આજથી ફરી સરકારે ઘઉંની ખરીદી શરૃ કરી છે જે\nઅંતર્ગત ગાંધીનગર જિલ્લાના ચારેય તાલુકામાં આવેલા નાગરિક પુરવઠા નિગમના ગોડાઉન ઉપર\nપણ ખરીદી સરકારની એજન્સીએ આજથી શરૃ કરી છે. અગાઉ જિલ્લાના ૧૫૦૦થી વધુ ખેડૂતોએ\nપોતાના ઘઉં ટેકાના ભાવે વેચવા માટે રજીસ્ટ્રેશન કરાવ્યું હતું જેમાંથી ૪૦૦ ખેડૂતોએ\nઘઉંનું વેચાણ કર્યું પણ હતું પરંતુ ત્યાર બાદ મોટાભાગના ખેડૂતોએ ઘઉં ખુલ્લા\nબજારમાં વેચી દીધી છે જો કે,\nઘણા બાકી રહેલા ખેડૂતો પોતાના ઘઉં ટેકાના ભાવે વેચશે.ઉલ્લેખનીય છે\nકે, કેન્દ્ર સરકાર દ્વારા લઘુત્તમ ટેકાનો ભાવ ઘઉં માટે\nરૃપિયા ૧,૯૭૫ પ્રતિ ક્વિન્ટલ નિયત કરવામાં આવ્યો છે. \n", "title": "એક માસ બાદ ટેકાના ભાવે ઘઉંની ખરીદીનો ફરી ગાંધીનગરમાં પ્રારંભ"}
{"text": "મહેસાણા,તા.27\nમહેસાણાવાસીઓની મોટર વ્હીકલ એક્ટ અનુસાર ડોક્યુમેન્ટ\nપ્રત્યેની બેદરકારી લાખો રૃપિયાના દંડ સ્વરૃપે પડી રહી છે. માત્ર કોરોનાકાળના\nલોકડાઉન સમય દરમિયાન એપ્રીલ મહિનામાં ૫૧.૯૩ લાખ દંડ આરટીઓએ વસુલવો પડયો છે. જ્યારે\nવાહન હંકારવું છે પરંતુ લાઈસન્સ નથી રાખવું તેવા લોકોએ ૪૧.૮૫ લાખ જાન્યુઆરીથી\nમાર્ચ દરમિયાન ભરવો પડયો હતો. તેમજ છેલ્લા ચાર મહિનામાં મોટર વ્હીકલ એક્ટ\nઅનુસાર  ૧.૫૩ કરોડથી વધુ નાણાં સરકારને સગા\nહાથે આપવા પડયા હતા.\nરિજીનીયલ ટ્રાન્સપોર્ટ ઓફીસ મહેસાણામાં વાહનને લગતા ડ્રાઈવીંગ\nલાઈસન્સ, પીયુસી, વીમો નહી રાખનારા\nચાલકોનો દંડ લાખોમાં છે. મોટર વ્હીકલ એક્ટનો ભંગ કરવા બદલ ૨૦૨૦ના જાન્યુઆરીથી\nમાર્ચ દરમિયાન કુલ ૫૮.૭૯ લાખ જ્યારે ૨૦૨૧માં જાન્યુઆરીથી એપ્રીલ દરમિયાન ૧.૫૩\nકરોડથી વધુ દંડના રૃપે આપવી પડી છે. જોકે,\nનવા નિયમો મુજબ સરકારે દંડની રકમ વધારી છે. જેમાં ટુ-વ્હીલરના ૫૦૦ થી ૨૦૦૦\nજ્યારે ફોરવ્હીલરના ૩૦૦૦ કર્યા છે.   જેમાં\n૪૦ ટકાથી વધુ ચાલકો લાઈસન્સ નહી હોવા કે રીન્યુ કરાવવાની બેદરકારીવાળા છે. જેઓએ\nલાઈસન્સ વિના ફરવાથી ત્રણ માસમાં ૪૧.૮૫ લાખનો\nદંડ ભર્યો હતો. ઉલ્લેખનીય છે કે,\nમાસ્ક, સોશ્યલ\nડીસ્ટન્સનો ભંગ જેવા કોરોના ગાઈડલાઈનના દંડ વિના વર્ષે કરોડો રૃપિયા લોકો સામે\nચાલીને સરકારને આપી રહ્યા છે!\n\n\n", "title": "લાઈસન્સ વિના વાહન હંકારનારાઓ પાસેથી 41.85 લાખ દંડ વસુલાયો"}
{"text": "\nઅમદાવાદ પોલીસે હુક્કાબાર બાદ જુગારધામ પર રેડ પાડીને સપાટો બોલાવ્યો છે. અમદાવાદના માધુપુરા વિસ્તારમાં ધમધમતા જુગારધામ પર DG વિજિલન્સે દરોડા પાડ્યા હતા. કુખ્યાત હુસેનના જુગારધામ પર દરોડામાં વિજિલન્સની ટીમે 22 જુગારીઓને રંગે હાથ જુગાર રમતા પકડી પાડ્યા હતા.\n\n\n\n\n\n\nઅમદાવાદમાં ગઈકાલે બુધવારે હુક્કાબાર પર દરોડા પાડીને 22 યુવક-યુવતીઓને ઝડપી પાડ્યા હતા. જ્યારે બુધવારે મોડી રાત્રે ડીજી વિજિલન્સની ટીમે માધુપુરા વિસ્તારમાં ચાલતા જુગારધામ પર દરોડા પાડ્યા હતા. સ્ટેટ મોનિટરિંગ સેલે કુખ્યાત એવા હુસૈનના જુગારધામ પર દરોડા પાડ્યા, જેમાં 22 લોકો જુગાર રમતા પકડાયા છે. પોલીસે જુગારધામમાંથી 1,40,600 રૂપિયા રોકડ, 21 ફોન, 4 વ્હીકલ અને 13 રમવાના પત્તા સહિત કુલ 2,48,000નો મુદ્દામાલ જપ્ત કર્યો હતો. પોલીસે જુગારધામ ચલાવતો હુસૈનમિયા મિયાણાની ધરપકડ કરી હતી. સાથે જ જુગાર રમતા 22 લોકોને પોલીસ સ્ટેશનમાં લઈ જવાયા હતા.\nકોણ છે હુસૈનમિયા મિયાણા…\nપ્રોહીબિશનના કેસમાં તેના પર 5 વખત પાસાની કલમ લગાવાઈ ચુકી છે. તો તેના પિતા સિદ્દીકમિયાં પર 22 વખત પાસા થઈ ચુકી છે.\n", "title": "અમદાવાદ : જુગારધામ પર પોલીસની રેડ, 22 જણા જુગાર રમતા પકડાયા"}
{"text": "સુરત, તા. 18 ફેબ્રુઆરી 2021 ગુરૂવાર\nસુરત મહાનગરપાલિકાની ચૂંટણીના મતદાન આડે ગણતરીના દિવસો બાકી રહ્યા છે ત્યારે રાજકીય પક્ષોના ઉમેદવારો મતદારોને રીઝવવા માટે જાત જાતના પ્રયાસ કરી રહ્યા છે. આજે કતારગામ વિસ્તારના ઉમેદવારો ઘોડા અને બળદગાડા પણ પ્રચાર માટે નીકળ્યા હતા. જે જોઇ લોકોમાં આશ્ચર્ય ફેલાયું હતું.\nસુરત મહાનગરપાલિકાની ચૂંટણીમાં મતદારોને જવા માટે રાજકીય પક્ષના ઉમેદવારો જાતજાતના ગતકડાં કરી રહ્યા છે. બે દિવસ પહેલા કતારગામના ચૂંટણી કાર્યાલય પર જાહેરમાં બળદ ગાડા અને ઘોડા પર પ્રચાર માટે નીકળ્યા હતા.\nપ્રચાર માટે નીકળેલા ઉમેદવારોએ જણાવ્યું હતું કે અમે ખેડૂત પુત્ર છે અને આ વિસ્તારમાં પણ ખેડૂતોની સંખ્યા હોવાથી અમે પરંપરાગત રીતે ગાડામાં પ્રચાર કરવા માટે નીકળ્યા છે.\nકતારગામ વિસ્તારના વોર્ડ નંબર 7 ના ઉમેદવાર બળડગાડું લઈને નીકળ્યા મતદારોને રીઝવવા\nભાજપના ઉમેદવારોનો બળદગાડામાં પ્રચાર\nખેડૂતોનું સમર્થન હોવાના દાવા સાથે પ્રચાર અભિયાન શરૂ કર્યું છે. ત્યારબાદ આ ઉમેદવારો કેટલાક વિસ્તારોમાં ઘોડા પર પણ પ્રચાર માટે ફર્યા હતા. ઉમેદવારો મતદારોને રીઝવવા માટે જાત જાતના પ્રયાસ કરી રહ્યા છે પરંતુ મતદારો કેટલા રીઝે છે તો ચૂંટણી પરિણામ બાદ જ ખબર પડશે.\n", "title": "સુરત: કતારગામના ઉમેદવારો બળદગાડા અને ઘોડા પર પ્રચાર માટે નીકળ્યા"}
{"text": "\nકળિયુગની પ્રતિતી કરાવતો કિસ્સો આજે રાજકોટના બોટાદમાં સામે આવ્યો છે. અહીં ભગવાનનું સ્વરૂપ ગણાતા ડોક્ટરે જ પોતાની પુત્રી સમાન 16 વર્ષીય કિશોરી સાથે દુષ્કર્મ આચર્યું હતું. ઘટનાને પગલે બરવાળા પોલીસે આ નરાધમ ડૉક્ટર સામે ગુનો નોંધી આગળની તપાસ હાથ ધરી છે.\n\nઆ ઘટનાની મળતી માહિતી પ્રમાણે, રાજકોટ નજીક આવેલા બોટાદના બરવાળા ગામમાં એક પશુ ડૉક્ટરે એક 16 વર્ષીય કિશોરી સાથે બળાત્કાર કર્યો હતો. આ 16 વર્ષીય કિશોરી જ્યારે ખેતરમાંથી પરત ફરી રહી હતી ત્યારે પશુ ડૉક્ટરે તેને ફોસલાવીને ઘરે મૂકી જવાનું કહીને કિશોરીને કોઈ અવાવરૂ જગ્યાએ લઈ ગયો હતો. ભગવાનના સ્વરૂપમાંથી રાક્ષસી ડોક્ટરે મોકોના ફાયદો ઉઠાવી 16 વર્ષીય કિશોરીને પીંખી નાંખી હતી. ત્યારબાદ જેમ તેમ કરીને કિશોરી પોતાના ઘરે પહોંચી હતી.\n16 વર્ષીય કિશોરી પોતાની સાથે થયેલા બનાવની જાણ પરિવારના ડરના કારણે કરી શકી નહોતી. પરંતુ અચાનક તેના પેટમાં દુ:ખાવો ઉપડ્યો હતો. ઘરના લોકોએ જ્યારે પુત્રીને પુછ્યું ત્યારે તેને સમગ્ર બનાવની જાણ કરી હતી. પરિવારે સૌ પ્રથમ તો પુત્રીને ડૉક્ટર પાસે લઈ ગયો હતો, જ્યાં ડૉક્ટરે પણ કિશોરી સાથે રેપ થયાની જાણ કરી હતી. આ ઘટનાની જાણ પોલીસને કરાતા પોલીસે પશુ ડૉક્ટર વિરુદ્ધ કેસ નોંધી તેને પકડવા માટે ચક્રો ગતિમાન કર્યા છે.\nઆ સિવાય પણ ગઈકાલે સુરતમાં 12 વર્ષની કિશોરીએ બાળકને જન્મ આપ્યો હતો. ઢીંગલા-ઢીંગલી રમવાની ઉંમરે એક બાળકની માતા કિશોરી બની હતી. આ ઘટનામાં સગા બાપે માસૂમ કિશોરી પર દુષ્કર્મ આચર્યું હતું. માસૂમને પીડા સહન ન થતા તેને સિવિલ હોસ્પિટલમાં તબીબે સિઝરેયમ કરી બાળકને જન્મ અપાવ્યો હતો. પોલીસે આ મામલે ગુનો નોંધી આગળની તપાસ હાથ ધરી હતી.\n", "title": "ડૉક્ટર બન્યો રાક્ષસ, ખેતરમાંથી આવતી 16 વર્ષીય કિશોરીને પીંખી"}
{"text": "- આવતીકાલે શિક્ષણ સમિતિના સભ્યોની ચુંટણી, ભાજપના નેતાનું પાણી મંપાઈ જશ\n- પદાધિકારીના દાવા મુજબ જો ક્રોસ વોટીંગ ન થાય તો ભાજપની આબરૂનું ધોવાણ થશે\nસુરત,તા.24 જુન 2021,ગુરૂવાર \nસુરત મહાનગરપાલિકા સંચાલિત નગર પ્રાથમિક શિક્ષણ સમિતિની ચુંટણી ભાજપ માટે પ્રતિષ્ઠાનો દાવ બની ગઈ છે. પાલિકાના બે પદાધિકારીઓએ સંકલનથી ઉપરવટ જઈને ભાજપનું વધુ એક ફોર્મ ભરાવ્યું હતું તે હવે ભાજપ માટે મુશ્કેલી બની રહી છે. આપના બે સભ્યો સાથે સેટીંગના દાવા સાથે પાલિકાના બે પદાધિકારીઓઅર્ભાજપ પ્રેરિત અપક્ષનું ફોર્મ ભરાવતાં હવે આ મુદ્દો ભાજપ માટે આકરો સાબિત થઈ રહ્યો છે. જો પાલિકાના આ બે પદાધિકારીઓના દાવો ખોટો પડશે તો ભાજપની આબરૂનું લીલામ નક્કી છે. \nઆવતીકાલ શુક્રવારે સુરત નગર પ્રાથમિક શિક્ષણ સમિતિના સભ્યો માટેની ચુંટણી બે દાયકા કરતાં વધુ સમય બાદ થઈ રહી છે. ભાજપની સંકલનમાં નક્કી થયાં બાદ પાલિકાના બે પદાધિકારીઓએ ભાજપ તરફી અપક્ષનું વધારાનું ફોર્મ ભરાવ્યું હતું. આપના બે સભ્યો પદાધિકારીઓ સાથે સંપર્કમાં હોવાનો દાવો મોટા નેતાઓ સામે કરીને આ ફોર્મ ભરાવાવમાં આવ્યું છે. આ માટે  મતદાન કરવા માટે ભાજપે પ્રશિક્ષણ વર્ગ પણ કરી દીધા છે. ભાજપના 93 કોર્પોરેટરોને વિવિધ જુથમાં વહેચીને મતદાન કેવી રીતે અને કોને કરવું તે માટેની તાલિમ પણ આપવામાં આવી રહી છે.\nએક ઉમેદવાર આઠ મત આપી શકે છે તે મતનું વિભાજન એવી રીતે કરાશે કે ભાજપનો વધારોનો ઉમેદવાર જીતી શકે છે. આ ઉપરાંત જો પદાધિકારીઓનો દાવો સાચો હોય તો આપના બે સબ્યો ગેર હાજર રહી શકે અથવા ક્રોસ વોટીંગ કરી શકે છે. આ માટે ભાજપના બે પદાધિકારીઓએ મોટા ઉપાડે અભિનંદન તો લઈ લીધા છે પરંતુ જો તેમનો દાવ અવળો પડે તો ભાજપની આબરૂના ધજાગરા નક્કી છે. તો બીજી તરફ આપમાં પણ પોતાના સભ્યો ક્રોસ વોટીંગ કરે તેવી ભીતી છે. આ ભીતી પાછળનું કારણ થોડા દિવસો પહેલાં ભાજપનો વિરોધ કરવામાં કેટલાક પદાધિકારીઓની બાદબાકી કરવામાં આવી તે હોવાનું ચર્ચાઈ રહ્યું છે. જોકે, ભાજપના નેતાઓનો દાવો સાચો કે પોકળ? ચુંટણી પરિણામ બાદ જ ખબર પડી શકે છે.\n", "title": "સુરત: ભાજપના નેતાઓનો દાવો સાચો કે પોકળ?"}
{"text": "\n2019નું છેલ્લું સૂર્યગ્રહણ સવારે 8 વાગ્યે શરૂ થઇ ગયું છે. ભારત સહિત કેટલાંય દેશોમાં દેખાનારા આ સૂર્ય ગ્રહણ બપોરે 1:57 વાગ્યા સુધી રહેશે. આ સૂર્ય ગ્રહણ કાળનો સમય 5 કલાક 36 મિનિટનો હશે. આ સૂર્યગ્રહણને લઇ અમેરિકન સ્પેસ એજન્સી NASAએ ચેતવણી જાહેર કરી છે.\nનાસાએ પણ લોકોને સૂર્ય ગ્રહણ દરમ્યાન સાવધાની વર્તવાની સલાહ આપી છે. નાસાએ ચેતવણીમાં કહ્યું કે સૂર્ય ગ્રહણ દરમ્યાન સૂર્યને ભૂલથી પણ સીધું નરી આંખે ના જુઓ.\nસ્કાય એટ નાઇટ મેગેઝીને પણ નાસાની ચેતવણીને ગંભીરતાથી લેતા લોકોને સાવધ રહેવાનું કહ્યું છે. આ ગ્રહણ સુંદર હોવાની સાથો સાથ ખતરનાક પણ હશે. સૂર્ય ગ્રહણ જોવા માટે ઉત્સાહિત લોકોને વિકિરણથી બચવા માટે ગ્લાસીસ પહેરવાની સલાહ આપવામાં આવી છે. તેની સાથે જે સૂર્ય ગ્રહણની તસવીરો લેતા સમયે પણ સોલર ફિલ્ટર્સનો ઉપયોગ કરવાની ભલામણ કરાઇ છે.\nઆ સૂર્ય ગ્રહણ પૂર્વ યુરોપ, એશિયા, ભારત, ઉત્તર પશ્ચિમી ઓસ્ટ્રેલિયા, પૂર્વ આફ્રિકા, અને અરબ દેશોમાં દેખાવાની સંભાવના છે. કેટલાંય ઑનલાઇન પ્લેટફોર્મ પર પણ સૂર્ય ગ્રહણનું લાઇવ સ્ટ્રીમિંગ કરાયું છે.\nઆ વીડિયો પણ જુઓ – સૂર્યગ્રહણની સંપૂર્ણ વૈજ્ઞાનિક સમજ\n\n", "title": "સૂર્ય ગ્રહણ: ‘રિંગ ઓફ ફાયર’ જોવાની ઉતાવળમાં આ ભૂલ ના કરતા, NASAએ રજૂ કરી ગંભીર ચેતવણી"}
{"text": "\nવલસાડ જિલ્લાના મોટા પોઢા ગામે લગ્નનો ઉત્સાહ શોકમાં પલટાઈ ગયો હતો. પીઠીના દિવસે જ યુવતીએ હોસ્પિટલના બિછાને કોરોનાની સારવારમાં દમ તોડતાં પરિવારો શોકમાં ગરકાવ થઈ ગયા છે. આજે યુવતીનાં લગ્ન હતા. પણ કોરોનાને કારણે હવે અગ્નિના સાત ફેરા ફરવાને બદલે સ્મશાનમાં યુવતીને અગ્નિદાહ આપવાની ફરજ પડી છે.\nવલસાડના કપરાડા તાલુકાના મોટા પોઢા ગામે આવેલ ઓમ કચ્છ ફળીયામાં રહેતાં પટેલ પરિવારની દીકરી મનિષા વાપીની એક ખાનગી હોસ્પિટલમાં નર્સ તરીકે કામ કરતી હતી. જેના લગ્ન તારીખ 24-4-21ના રોજ સેલવાસના રખોલી ગામે નક્કી કરવામાં આવ્યા હતા. કંકોત્રીઓની વહેંચણીઓ થઈ ચૂકી હતી. અને પરિવાર ખૂબ હર્ષિત હતો. પરંતુ અચાનક જ મનિષાને તાવ આવતાં તેની તબિયત લથડી અને તપાસ કરાવતા કોરોના હોવાનું સામે આવ્યું હતું.\nજે બાદ તેને સારવાર માટે સેલવાસ હોસ્પિટલમાં દાખલ કરવાની ફરજ પડી હતી. કારણ કે વાપી વલસાડમાં ઓક્સિજન અને વેન્ટિલેટર સાથેના બેડ ખાલી ન હતા. પરિવાર ખૂબ ચિંતામાં મુકાઈ ગયો હતો. એકતરફ લગ્નની તારીખ નજીક આવી રહી હતી. અને મનિષાની તબિયત વધુ બગડી જતાં તેને વેન્ટિલેટર પર સારવાર અર્થે મુકવામાં આવી હતી.\nપણ કુદરતને કાંઈક બીજું જ મંજર હતું. પીઠીના દિવસે જ મનીષાએ હોસ્પિટલના બિછાને અંતિમ શ્વાસ લીધા. જે પિતા પોતાની દીકરીને સાસરે વળાવવાના સ્વપ્ન જોતા હતા એ જ પિતાએ દીકરીને અંતિમ વિદાય આપવાની નોબત આવતા બન્ને પરિવારો શોકમાં ગરકાવ થઈ ગયા હતા. સાથે ગ્રામજનો પણ લગ્નનો માહોલ શોકમાં પલટાઈ જતાં શોકની લાગણી પ્રવર્તી હતી. પરિવારજનો આજે પણ પોતાની વહાલસોયી દીકરી ગુમાવ્યાની ખોટ વિસરી શકતા નથી. કોરોના જેવા દાનવે પિતાના સ્વપ્ન તોડ્યા સાથે દીકરીનો પણ ભોગ લીધો. આ ઘટનાના ઘેરા પ્રત્યાઘાત સમગ્ર ગામમાં પડ્યા છે. ત્યારે કોરોના જેવા રાક્ષસ સામે બચવા માટે બને એટલી કાળજી રાખવી જરૂરી છે. પોતાના સ્વાસ્થ્યની દરકાર દરેક વ્યક્તિએ પોતે જ રાખવાની રેહશે.\n", "title": "વલસાડઃ આજે યુવતીના લગ્ન હતા, દીકરીને કન્યાદાન આપવાને બદલે પિતાને અગ્નિદાહ આપવાની નોબત"}
{"text": "\nબગોદરા વિરમગામ હાઇવે પર એક ત્રિપલ અકસ્માતના અહેવાલે સનસનાટી મચાવી દીધી છે. આ ઘટનામાં મળતી માહિતી અનુસાર પીકઅપ વાન અને બોલેરો કાર વચ્ચે ગમખ્વાર અકસ્માત થયો છે. જેમાં ઘટના સ્થળે જ 3 લોકોના મોત નિપજ્યા છે.\n\n\n\n\n\n\n\n\n\nઆ વિશે મળતી માહિતી અનુસાર, બગોદરા વિરમગામ હાઇવે પર આજે સવારે પીકઅપ વાન અને બોલેરો કાર અથડાઇ હતી, જેમાં ત્રણ વ્યક્તિઓના મોત નિપજ્યા હતા. તમને જણાવી દઈએ કે, આ અકસ્માત વિરમગામ પાસે આવેલા હાંસલપુર ચાર રસ્તા પાસે થયો છે.\nસ્થાનિક લોકોની મદદથી પોલીસને જાણ કરાતા પોલીસ ઘટનાસ્થળે પહોંચી હતી. પોલીસે આ ઘટનામાં ભોગ બનેલા ઈજાગ્રસ્ત લોકોને તાત્કાલિક હોસ્પિટલમાં ખસેડવાની કાર્યવાહી કરવામાં આવી છે. પોલીસે અકસ્માતનો ગુનો નોંધી આગળની તપાસ હાથ ધરી છે.\n", "title": "બગોદરા-વિરમગામ હાઇવે બન્યો લોહિયાળ, ખોપરીના છોતરા ઉડ્યા"}
{"text": "\nપાકિસ્તાન રોજેરોજ જમ્મુ-કાશ્મીરને લઈને દુનિયાભરમાં પોતાના બદઈરાદાઓ ફેલાવી રહ્યું છે. પાકિસ્તાનના દરેક પગલા પર દેશની સુરક્ષા એજંસીઓ નજર રાખી રહી છે. અત્યાર સુધી જમીન પરથી હુમલા કરવામાં નિષ્ફળ રહેલું પાકિસ્તાન દરિયાઈ માર્ગે હુમલા કરવાનું વિચારી રહ્યું છે. તેના પુરાવાઓ પણ ભારતને મળ્યા છે.\nઈન્ટેલિજન્સ એજન્સીઓએ બોર્ડરની નજીક લોન્ચ પેડ પર મોટી સંખ્યામાં રબરની બોટો જોવા મળી છે.  ત્યાર બાદ આ વિસ્તારમાં સૈનાએ વોટર બોડીઝ પેટ્રોલિંગ શરૂ કરી દીધું છે. એજન્સીઓનું માનવું છે કે, આતંકીઓ ઘુષણખોરી કરવા માટે આ રબરની બોટનો ઉપયોગ કરી શકે છે.\nઆંતરરાષ્ટ્રીય બોર્ડર પર અખનૂર, કઠુઆની આસપાસ ભારતીય સુરક્ષા એજન્સીઓએ 13 નાની-મોટી રબરની નૌકાઓ જોવા મળી છે. આ એલર્ટ બાદ ગુઉરેજ સેક્ટરની આસપાસ સુરક્ષા સઘન બનાવવામાં આવી છે. એવી આશંકા છે કે, આતંકવાદી ઘુષણખોરી માટે કૃષ્ણા ઘાટી પર નદીના માર્ગનો ઉપયોગ કરી શકે છે.\nઉલ્લેખનીય છે કે, 2011માં પણ આતંકીઓ આ માર્ગે જ ભારતમાં ઘુસ્યા હતાં. થોડા દિવસ પહેલા જ એલર્ટ આપવામાં હતું કે આતંકીઓ ભારતમાં ઘુસવા માટે સમુદ્ર માર્ગનો ઉપયોગ કરી શકે છે, માટે સમુદ્ર માર્ગે ભારતીય નૌકાદળે સઘન સુરક્ષા વ્યવસ્થા બનાવી છે. તેવી જ રીતે હવે સુરક્ષા એજન્સીઓ આતંકીઓ નાની મોટી નદીઓ કે નહેરોના માર્ગે ઘુષણખોરી કરે તેવી શક્યતા છે.\nભારતે જ્યારથી જમ્મુ-કાશ્મીરમાંથી કલમ 370 હટાવી છે ત્યારથી પાકિસ્તાનમાં બેઠેલા આતંકવાદી સંગઠનોના આકા સતત ભારતમાં ઘુષણખોરી કરી હુમલા કરવાનો પ્રયાસ કરી રહ્યાં છે. પરંતુ તેમની કારી ફાવતી નથી. અનેક આતંકીઓને તો ભારતીય સુરક્ષા બળોએ મોતને ઘાટ ઉતારી દીધા છે. તેમ છતાંયે પાકિસ્તાન તેની નાપાક હરકતમાંથી બહાર નથી આવી રહી.\nઆ વીડિયો પણ જુઓ : મોરારિબાપુ અને સ્વામિનારાયણ સંપ્રદાયનો વિવાદ\n\n", "title": "પાકિસ્તાનની વિનાશ કાળે વિપરીત બુદ્ધી, ભારતને છંછેડવા રચ્યું વધુ એક ષડયંત્ર"}
{"text": "- યુ.એસ.ના પ્રમુખ ઉપર વિપક્ષે માછલા ધોવાનું શરૂ કર્યું\n- તાલિબાનોએ અફઘાનિસ્તાનની સત્તા કબજે કરી તે અંગે વ્હાઇટ હાઉસ તરફથી કોઈ નિવેદન નહીં\nવૉશિંગ્ટન : કોઈપણ જાતના વિરોધ કે પ્રતિકાર વિના તાલિબાનો સમક્ષ કાબુલનું થયેલું પતન અમેરિકાના ઇતિહાસમાં અત્યાર સુધીની સૌથી મોટી હાર બની રહેશે એમ અમેરિકાના ભૂતપૂર્વ પ્રમુખ ડોનાલ્ડ ટ્રમ્પે વર્તમાન પ્રમુખ જો બાઇડનની પરોક્ષ ટીકા કરતા કહ્યું હતું.\nજો બાઇડને અફઘાનિસ્તાન સાથે જે વ્યવહાર કર્યો તે વાસ્તવમાં એક કિવંદતી સમાન ગણાશે, પરંતુ તેમનો આ નિર્ણય અમેરિકાના ઇતિહાસમાં અત્યાર સુધીની સૌથી મોટી હાર બની રહેશે એમ તાલિબાનોએ કાબુલ સ્થિત રાષ્ટ્રપતિના મહેલ ઉપર કબજો જમાવ્યો તેના થોડા કલાકો પહેલાં બહાર પાડેલા એક નિવેદનમાં કહ્યું હતું, ઉલ્લેખનીય છે કે, તાલિબાનોએ કાબુલ ઉપર કબજો કર્યો તેના થોડા સમય પહેલાં જ અફઘાનિસ્તાનના ચૂંટાયેલા પ્રમુખ અશરફ ગનીએ તેમના અન્ય નેતાઓ સાથે દેશ છોડી દીધો હતો એવું કહેવાય છે કે, અશરફ ગની તાજિકીસ્તાન ભાગી ગયા છે.\nઆશ્ચર્યની વાત એ છે કે કાબુલનું પતન થયું અને તે તાલિબાનોએ અફઘાનિસ્તાનની સત્તા આંચકી લીધી તેમ છતાં વ્હાઇટ હાઉસ તરફથી અત્યાર સુધી કોઈ સત્તાવાર નિવેદન બહાર પડાયું નથી. અલબત્ત કેમ્પ ડેવિડ ખાતે પોતાનું વેકેશન માણી રહેલા જો બાઇડને દેશના ટોચના રાષ્ટ્રીય સુરક્ષા સલાહકારો સાથે વિડિયો કોન્ફરન્સ જરૂર યોજી હતી અને સ્થિતિની ચર્ચા કરી હતી. યુનાઇટેડ નેશન સ્થિત અમેરિકાના ભૂતપૂર્વ રાજદૂત નિક્કી હેલીએ પણ કાબુલના પતનને અને તાલિબાનોના વિજયને બાઇડેન વહીવટી તંત્રની ઘોર નિષ્ફળતા ગણાવી હતી.\nતમે હંમેશા શું કરો છો તે મહત્ત્વનું નથી પરંતુ તમે તે કામ કેવી રીતે કરો છો તે મહત્ત્વનું છે. અફઘાનિસ્તાનમાંથી સલામત રીતે બહાર નીકળવા તાલિબાનો સમક્ષ ભીખ માગવી એ કોઈપણ ભૂતપૂર્વ લશ્કરી અધિકારી અથવા સૈનિકોના પરિવારોએ વિચાર્યું નહીં હોય. તેઓએ આપેલા બલિદાનનું ખૂબ જ મહત્ત્વ રહેલું છે. હવે આપણે સૌ જાણી ગયા છીએ કે ભવિષ્યમાં અત્યંત ગંભીર ધમકીઓ અને પડકાર આવશે એમ હેલીએ બાઇડેન સરકાર ઉપર દોષનો ટોપલો ઢોળતા કહ્યું હતું.\n", "title": "કાબુલનું પતન અમેરિકાના ઇતિહાસમાં સૌથી મોટી હાર છે : ટ્રમ્પ"}
{"text": "\nક્લાસરૂમમાં લેક્ચર આપતી વખતે વારંવાર ‘સેક્સ’ શબ્દનો ઉલ્લેખ કરનારા ર્નિંસગ કોલેજના પ્રોફેસરને અદાલતે દોષિત ઠરાવ્યા છે. આ પ્રોફેસરે વિદ્યાર્થિનીનો વિનયભંગ કર્યો હોવાનું અદાલતે જણાવ્યું હતું.\nપ્રોફેસર રમેશ બાન્દ્રે મેડિકલ ર્સિજકલ પાર્ટ-૧ વિષય ભણાવવાનો પડતો મૂકી હનિમૂનમાં અને લગ્નની પ્રથમ રાતે શું કરવું જોઈએ એ વિષય પર વારંવાર ચર્ચા કરતો હતો. પ્રોફેસરના આ વર્તનના વિરોધમાં ર્નિંસગ કોલેજની વિદ્યાર્થિનીએ ફરિયાદ કરી હતી.\nરમેશ બાન્દ્રેએ સેક્સના અનુભવ લખેલી પર્સનલ ડાયરી વાંચવા માટે આપી હતી, એવો આક્ષેપ એક વિદ્યાર્થિનીએ કર્યો હતો. સેક્સના વિષયમાં કોઈ પાપ અથવા અનૈતિકતા નથી. આ વિષય યોગ્ય પદ્ધતિથી શીખવાડવો જોઈએ, એવું અદાલતે બાન્દ્રેને દોષિત ઠરાવતાં જણાવ્યું હતું.\nઆ પ્રકરણમાં વિષય ભણાવતી વખતે પ્રોફેસરનો વિદ્યાર્થિનીનો વિનયભંગ કરવાનો અને તેના અંગત જીવનમાં હસ્તક્ષેપ કરવાનો હેતુ દેખાઇ આવે છે, એવું અદાલતે જણાવ્યું હતું.\nબાન્દ્રેનું પીએચ.ડી સુધીનું શિક્ષણ ધ્યાનમાં લઈ અદાલતે તેમને પ્રોબેશન પર છૂટા કરવાની પરવાનગી આપી છે. બાન્દ્રે વિરુદ્ધ જે કલમ હેઠળ ગુનો નોંધાયો છે એ માટે અગાઉ એક વર્ષની સજાની જોગવાઇ હતી. હવે કાયદામાં સુધારા પછી બે વર્ષની જેલની સજા થઈ શકે છે. ૧૬મી જૂન, ૨૦૧૨ના રોજ રમેશ બાન્દ્રે વિરુદ્ધ ગુનો દાખલ કરાયો હતો. એક વિદ્યાર્થિનીએ બાન્દ્રે વિરુદ્ધ એફઆઇઆર નોંધાવી હતી.\nમેડિકલ ર્સિજકલ પાર્ટ-૧ વિષયમાં સેક્સના શિક્ષણને કોઈ નિસ્બત નથી એવું વિદ્યાર્થિનીએ અનેક વાર પ્રોફેસર બાન્દ્રેને જણાવ્યું હતું. તેમ છતાં પ્રોફેસર સેક્સ પર ચર્ચા કરતા હતા. એટલે વિદ્યાર્થિનીએ પ્રોફેસર વિરુદ્ધ ફરિયાદ નોંધાવી હતી. પ્રોબેશન ઓફેન્ડર્સ એક્ટ અંતર્ગત બે વર્ષ જેલની અથવા ઓછી શિક્ષા થઈ શકે છે. આરોપીનું ક્રિમિનલ બેકગ્રાઉન્ડ ન હોવાથી માત્ર સલાહ આપીને આરોપીને છોડી શકાય છે.\n", "title": "લેક્ચર આપતી વખતે વારંવાર ‘સેક્સ’ શબ્દનો ઉલ્લેખ કરનારા પ્રોફેસર દોષિત"}
{"text": "મુંબઈ,  તા.9 ઓકટોબર, 2020, શુક્રવાર\nએલ્ગાર પરિષદ કેસ સંબંધે નેશનલ ઈન્વેસ્ટિગેશન એજન્સી (એનઆઈએ)એ ઝારખંડના કાર્યકર્તા અને પાદરી ૮૩ વર્ષના સ્ટેન સ્વામીની રાંચીના ઘરેથી ધરપકડ કરી છે. આ કેસમાં આ ૧૬મી ધરપકડ છે.\nજુલાઈ અને ઓગસ્ટમાં સ્વામીની પૂછતાછ કરાઈ હતી અને આ સપ્તાહે તેમને એજન્સીની ઓફિસમાં બોલાવાયા હતા. કોરોનાને લીધે લાંબો પ્રવાસ કરી શકે તેમ નથી.તેમની વય પણ વધુ હોવાનું તેમણે જણાવ્યું હતું.\nજોકે ગુરુવારે તેમને કસ્ટડીમાં લેવાયા હતા. મારી સાથે જે થઈ રહ્યું છે એ નવાઈનું નથી. ઘણા બુધ્ધિજીવીઓ પત્રકારો, લેખકો, કવિઓ આદિવાસી, દલિતો અને હાસ્યામાં ધકેલાયેલા લોકોના અદિકાર માટે લડનારાઓને શાસક પક્ષે લક્ષ્ય બનાવાશે. એનઆઈએએ ખોટી રીતે મને માઓવાદી સાથે સાંકળ્યો છે.\nછેલ્લા ત્રણ દાયકાથી પોતે આદિવાસી સમુદાય સાથે કામ કર્યું છે. આજ કારણ છે કે મને ખસેડવામાં આવી રહ્યો છે. ગંભીર કેસમાં સંડોવીને ગરીબ આદિવાસીઓને ન્યાય અપાવવાની પ્રક્રિયા ખોરંભે ચડાવવાનો આ સરળ રસ્તો છે એમ તેમણે જણાવ્યું હતું.\n", "title": "એનઆઈએએ રાંચીથી સ્ટેન સ્વામીની ધરપકડ કરી"}
{"text": "દુનિયાની એક અજીબ ખોજ વિશ્વમાં ખૂબ ખબર બની છે. શોધકો દ્વારા જરૂરાતમાં પડેલો અંધવિશ્વાસીઓનું ખુલાસો કરવામાં આવ્યું છે કે ધરતી પર ચાંદની ચાંદની બોલ્ટી કેમે જળશાયરોની બજાય પાણીના સ્પર્શથી ખુશીની મળે છે. આ ખોજ સુધી વધુ અનુસંધાન પ્રમાણે મળવામાં આવી રહી છે અને પાર્શ્વ પરિષદો અને અનુવાદ વિશેષજ્ઞોની કન્ફર્મ કરી છે કે પાણીનું સ્પર્શ સ્વર્ગની પરિભાષાની સમાન છે અને એ તમારી આનંદની કોઇ કિંમત નથી છે. તેઓ સ્પર્શ કરી છે, જે તમારી માનસિક અને દૈહિક સ્વાસ્થ્ય સુધારે છે. સરકારે આ ખોજ મેળવ્યા છે અને નીતિઓ બદલે છે કે પાણીનું સ્પર્શ માટે વ્યવસ્થા કરવામાં આવે છે કે જેનાથી જનતા તે સ્વાસ્થ્ય સુધરે છે.", "title": "ખૂબસૂરત સમાચાર: પાણીનું સ્પર્શ મનેનું ગરમ અને સૂખુ કરે છે, વિજ્ઞાનીઓ શોકમાં!"}
{"text": "મહિલા એક ફિલ્મની ડિરેક્ટર બનવાનું ખ્યાલ ધરવું છે પણ મને લાગે છે કે એ અકારણક ગરજન છે. મહિલા પૂરી દુનિયામાં અનેક કામોમાં એકવાર સ્થાને જોઈને આ અભિવૃદ્ધિ કરી છે. આટલા સમય થી મહિલાઓ નિયંત્રિત અને મહિલા પોષાકમાં એ ડિરેક્ટર બનવાનું કામ માટે તૈયાર છે પરંતુ સોશિયલ મીડિયા પર આવેલી એવી વિચારો માટે આજે મહિલાઓનું પરિપર્કરમાં હવામાં ફર્શ ખેલાય છે. તેમ મહિલાઓ માટે ખરાબ ગુજરાત નિકળે છે અને તેમના આપણા અભિવૃદ્ધિને કામગીરીની દોડમાં રોકવામાં સફળતા મળે છે. તેમણે કામ ન કરવાની રહેમ કરી છે, મહિલાઓ માટે માટે ક્લિકબેટ કામગીરી સાથે ખુશ થયેલી છે અને તેમની તકદીર માટે પડેલી અને સ્વાર્થી છે.", "title": "ખરાબ ગુજરાત: સોશિયલ મીડિયા પર મહિલાઓ આવેલા વિચારો માટે દોડમાં રોકવામાં સફળતા મળે છે"}
{"text": "\nછેલ્લા કેટલાક સમયથી ટેલિકોમ્યુનિકેશન ફિલ્ડમાં મોટી ક્રાંતિ લાવ્યા પછી હવે રિલાયન્સ જિયો નવો ધમાકો કરવાની તૈયારીમાં છે. હવે રિલાયન્સ જિયો 4G VoLTEને સપોર્ટ કરતો ફોન લોન્ચ કરવા જઈ રહ્યું છે. આ ફોનની કિંમત માનવામાં ન આવે એટલી બધી ઓછી છે. મળતી માહિતી પ્રમાણે આ ફોનની કિંમત 1734 રૂપિયાથી 1800 રૂપિયા સુધી હશે.\nરિલાયન્સ આ વખતે મોબાઈલના બે વેરિયન્ટ લોન્ચ કરવા જઈ રહ્યું છે. રિલાયન્સ જિયો આ મોબાઈલમાં Qualcomm અને Spreadtrum પ્રોસેસરનો ઉપયોગ કરશે. Qualcomm પ્રોસેસર ધરાવતા મોબાઈલની કિંમત 1734 રૂપિયા અને Spreadtrum પ્રોસેસર ધરાવતા મોબાઈલની અંદાજીત કિંમત 1800 રૂપિયા હશે. થોડા સમય પહેલાં સમાચાર હતા કે રિલાયન્સ જિયો આ મોબાઈલને 1500 રૂપિયામાં લોન્ચ કરવાનું છે પણ હવે નવી કિંમતની માહિતી મળી છે. ચર્ચા પ્રમાણે પોતાના ગ્રાહકોમાં વધારો કરવા માટે રિલાયન્સ જિયો શરૂઆતમાં સબસિડી આપીને મોબાઈલનું વેચાણ કરશે. હાલમાં રિલાયન્સ પાસે 10 કરોડ યૂઝર્સ છે.\nજિયોના આ બંને વેરિયન્ટમાં જિયો સિમ સાથે જિયો એપ પણ ડાઉનલોડ હશે. ફોનમાં 2.4 ઈંચની સ્ક્રીન, 512MB રેમ અને 4 GB સુધી ઈન્ટરનલ મેમરી હશે. આ ઉપરાંત માઈક્રોએસડી કાર્ડ સપોર્ટ, 2 મેગાપિક્સલ રિયલ કેમેરા અને વીજીએ ફ્રન્ટ કેમેરા હશે. આ મોબાઈલ દ્વારા તમે વાઈ-ફાઈ કનેક્ટ કરી શકશો, ઉપરાંત જીપીએસની સુવિધા પણ આપવામાં આવી છે.\n", "title": "આવશે રિલાયન્સ જિયોનો નવો 4G ફોન, કિંમત માનવામાં ન આવે એટલી બધી ઓછી"}
{"text": "\nગુજરાતમાં કોરોનાની બીજી લહેરને બ્રેક વાગી ગઈ છે. અને હવે રાજ્યમાં કોરોના કેસોમાં સતત ઘટાડો જોવા મળી રહ્યો છે. ત્યારે છેલ્લા 24 કલાકમાં રાજ્યમાં કોરોનાનાં નવા 1207 કેસો નોંધાયા છે. આ ઉપરાંત 3018 દર્દીઓ સાજા થયા છે. અને 17 દર્દીઓનાં મોત નિપજ્યા છે. અને આજે કુલ 1,75,359 વ્યક્તિઓનું રસીકરણ કરવામાં આવ્યું છે.\n\n\n\nકોરોનામાં કુલ કેસોની સંખ્યા 8,09,626 પર પહોંચી છે. અત્યાર સુધીમાં 9890 દર્દીના મોત થયા છે. તો અત્યાર સુધીમાં કુલ 7, 78, 976 દર્દીઓ સાજા થયા છે. આ ઉપરાંત રાજ્યનો રિકવરી રેટ પણ વધીને 95.78 ટકા પર પહોંચ્યો છે. હાલ રાજ્યમાં કુલ એક્ટિવ કેસોનો આંક 24,404 પર પહોંચ્યો છે. જેમાંથી 429 દર્દીઓ વેન્ટિલેટર પર છે. તો 23,975 દર્દીઓની હાલત સ્થિર છે.\nઅમદાવાદમાં નવા 196 કેસ, 4નાં મોત, વડોદરામાં નવા 236 કેસ, 2નાં મોત, સુરતમાં નવા 137 કેસ, 3નાં મોત, રાજકોટમાં નવા 88 કેસ, એકનું મોત, જામનગરમાં 45, જૂનાગઢમાં 87 કેસ, ગાંધીનગરમાં 14 અને ભાવનગરમાં 26 કેસ, ગીર સોમનાથમાં 50, અમરેલીમાં 41, આણંદમાં 29 કેસ, ખેડામાં 26, કચ્છમાં 23, વલસાડમાં 22 કેસ, ભરૂચમાં 22, બનાસકાંઠામાં 21, નવસારીમાં 20 કેસ, પંચમહાલમાં 19, સાબરકાંઠામાં 18, અરવલ્લીમાં 13 કેસ, મહેસાણામાં 13, મહિસાગર અને પોરબંદરમાં 12 – 12 કેસ, તાપીમાં 7, દાહોદ અને દેવભૂમિ દ્વારકામાં 6 – 6 કેસ, બોટાદમાં 5, ડાંગમાં 4, નર્મદા – પાટણમાં 3 – 3 કેસ, છોટાઉદેપુર, મોરબી, સુરેન્દ્રનગરમાં 1 – 1 કેસ નોંધાયા હતા\n", "title": "રાજ્યમાં કોરોનાની ગતિ પર લાગી બ્રેક, આજે નોંધાયા 1207 કેસ અને 17 દર્દીઓનાં મોત નિપજ્યા"}
{"text": "\nચૂંટણી પંચ તરફથી વડાપ્રધાન નરેન્દ્ર મોદીને મોટી રાહત મળી છે. ચૂંટણી પંચે વડાપ્રધાન મોદીના મિશન શક્તિને લઈને કરેલું સંબોધન આચાર સંહિતાનું ઉલ્લંઘન નથી ગણ્યું.\nવડાપ્રધાન નરેન્દ્ર મોદીએ બુધવારે વડાપ્રધાન નરેન્દ્ર મોદીએ રાષ્ટ્રના નામે સંબોધન કર્યું હતું. જેમાં વડાપ્રધાને કહ્યું હતું કે, ભારત આજે અવકાશી મહાશક્તિ બની ગયું છે. તેમણે જણાવ્યું હતું કે, ભારતે આજે પોતાનું નામ સ્પેશ પાવરના રૂપમાં નોંધાવી દીધું છે. વડાપ્રધાનના મિશન શક્તિ સંબોધન બાદ જ ચૂંટણી પંચ આ મામલે નજર રાખી રહ્યું હતું.\nચૂંટણી પંચે આ મામલે આજે શુક્રવારે જણાવ્યું છે કે, પહેલી નજરમાં વડાપ્રધાનના સંબોધનના તથ્યોથી ચૂંટણી પ્રચારની આચાર સંહિતાનું ઉલ્લંઘન નથી જણાતું. પોતાના સંબોધનમાં વડાપ્રધાને ના તો પોતાની પાર્ટીનો ઉલ્લેખ કર્યો છે કે ના તો મતદાતાઓને પોતાના પક્ષમાં મતદાન કરવાની અપીલ કરી છે.\nચૂંટણી પંચે રચી તપાસ કમિટી\nજોકે ચૂંટણી પંચની કમિટી એ બાબતની તપાસ કરી રહી છે કે, શું મીડિયાના સરકારી માધ્યમનું ઉલ્લંઘન થયું છે કે કેમ? ચૂંટણી પંચે સરકરી મીડિયા સંસ્થાનો પાસે આ મામલે જવાબ માંગ્યો છે. વિરોધ પક્ષ તરફથી ચૂંટણી પંચમાં ફરિયાદ નોંધાવવામાં આવી હતી. જેમાં કહેવામાં આવ્યું હતું કે, આચાર સંહિતા બાદ પણ વડપ્રધાન નરેન્દ્ર મોદીએ ટીવી પર પ્રચાર કર્યો. વિપક્ષની ફરિયાદ સાંભળ્યા બાદ ચૂંટણી પંચે ચૂંટણી કમિશ્નરના નેતૃત્વમાં એક કમિટીની રચના કરી હતી. જેણે વડાપ્રધાન નરેન્દ્ર મોદીના ભાષણની તપાસ કરી હતી.\n", "title": "‘મિશન શક્તિ’ મામલે ચૂંટણી પંચે વડાપ્રધાન નરેન્દ્ર મોદીને આપે ક્લિન ચીટ"}
{"text": "મુંબઈ,તા.27 જુલાઈ 2021,મંગળવાર\nમહારાષ્ટ્રના સીએમ ઉધ્ધવ ઠાકરેનો આજે જન્મ દિવસ છે. આજે તેઓ 61 વર્ષના થયા છે. જોકે ઉધ્ધવ ઠાકરેએ મહારાષ્ટ્રમાંપૂરની સ્થિતિના કારણે પોતાનો જન્મ દિવસ નહીં ઉજવવાનુ નક્કી કર્યુ છે.\nપણ શિવસેનાના પ્રવક્તા સંજય રાઉતે આદત પ્રમાણે તેમના જન્મ દિવસ નિમિત્તે ચર્ચાસ્પદ નિવેદન આપી દીધુ છે. રાઉતે ઠાકરેના ભરપૂર વખામ કરતા કહ્યુ હતુ કે, ઉધ્ધવજી બધાને સાથે લઈને ચાલનારા નેતા છે અને ઉધ્ધવજી રાષ્ટ્રનુ નેતૃત્વ કરવા માટે સક્ષમ છે. એ પછી તેમને પૂછવામાં આવ્યુ હતુ કે, શું ઠાકરે દેશના વડાપ્રધાન બનશે ત્યારે સંજય રાઉતે જવાબ આપ્યો હતો કે, જોઈશું.\nદરમિયાન રાજકીય મોરચે તેની પ્રતિક્રિયાઓ પણ આવી રહી છે. એનસીપી પ્રમુખ શરદ પવારે આ નિવેદન પર કહ્યુ હતુ કે, મહારાષ્ટ્રનો કોઈ વ્યક્તિ જો દેશનુ નેતૃત્વ કરશે તો મારા માટે ખુશીની વાત છે.\nદરમિયાન મહારાષ્ટ્રના વિરોધ પક્ષના નેતા અને ભાજપના આગેવાન દેવેન્દ્ર ફડનવિસે પણ ઉધ્ધવ ઠાકરેને જન્મદિવસની શુભેચ્છાઓ પાઠવી છે.\n", "title": "ઉધ્ધવ ઠાકરે દેશનુ નેતૃત્વ કરવા માટે સક્ષમ છેઃ સંજય રાઉત"}
{"text": "અમદાવાદ, તા. 19 ડિસેમ્બર,\n2020, શનિવાર\nસાબરકાંઠા જિલ્લામાં શનિવારે\nકોરોના પોઝેટીવના વધુ ૧૨ કેસ નોધાયા છે ત્યારે કુલ આંકડો ૧૮૦૮ થઈ ગયો છે. જોકે તે પૈકી\n૧૬૭૫ લોકો સાજા થયા છે. અને હાલ જિલ્લામાં કોરોનાના એક્ટીવ કેસની સંખ્યા ૧૨૧ થવા જાય\nછે. શનિવારે કોરોના પોઝેટીવના  નવા ૧૨ કેસ નોધાયા\nછે તેમાં હિંમતનગરની સાગર સોસાયટીમાં ૪૫ વર્ષિય પુરૂષ, હિંમતનગર તાલુકાના ઢુંઢર ગામના ૨૬ વર્ષિય પુરૂષ,\nગાંભોઈમાં ૪૪ વર્ષિય પુરૂષ અને હડીયોલ ગામમાં રહેતા ૫૧ વર્ષિય પુરૂષનો\nકોરોના રીપોર્ટ પોઝેટીવ આવ્યો છે. તેજ પ્રમાણે ઈડર તાલુકાના દાવડ ગામમાં ૨૫ વર્ષિય\nમહિલા તથા ૩૭ વર્ષિય પુરૂષ, એકલારા ગામમાં ૩૧ વર્ષિય પુરૂષ અને\nકાબસો ગામના ૫૦ વર્ષિય પુરૂષ કોરોનામાં સપડાયા છે.\n\n\nતેજ પ્રમાણે ખેડબ્રહ્મા\nતાલુકાના વાસણા ગામના ૪૦ વર્ષિય પુરૂષ, લક્ષ્મીપુરા ગામમાં ૬૦ વર્ષિય મહિલા તથા ખેડબ્રહ્માના શહેરી વિસ્તારમાં\nરહેતા ૪૨ વર્ષિય પુરૂષ અને વિજયનગરમાં રહેતા ૩૪ વર્ષિય પુરૂષનો કોરોના રીપોર્ટ\nપોઝેટીવ આવ્યો છે. ઉલ્લેખનીય છે કે અત્યાર સુધીમાં સૌથી વધુ કેસ હિંમતનગર\nતાલુકામાં ૭૬૮ નોધાયા છે. તેજ પ્રમાણે પ્રાંતિજમાં ૨૦૨, ઈડરમાં\n૩૩૭, તલોદમાં ૧૯૯, વડાલીમાં ૧૨૬,\nખેડબ્રહ્મામાં ૯૨, પોશીનામાં ૧૫ તથા પછાત\nવિસ્તારમાં આવેલ વિજયનગર તાલુકામાં ૬૯ કેસ નોધાઈ ચૂક્યા છે. આરોગ્ય વિભાગના દાવા\nમુજબ કોરોનાને લઈને અત્યાર સુધીમાં કુલ ૧૨ લોકોના મોત થયાનો દાવો કરાઈ રહ્યો છે.\nજે આંકડાને આમ પ્રજા શંકાની નજરે જોઈ રહ્યો છે.\n", "title": "ઇડરમાં કોરોનાના નવા ચાર સાથે જિલ્લામાં 12 કેસ નોંધાયા"}
{"text": "\nરાજ્ય સરકાર દ્વારા કિન્નરોને લાખોની સહાયની જાહેરાતો કરવામાં આવે છે. પંરતુ આ માત્ર જાહેરાત કાગળ ઉપર જ રહી ગઇ છે. આજ દિન સુધી સહાયનો એકપણ રૂપીયો કિન્નરો સુધી પહોચ્યો નથી.સરકારી સહાયમાં લોલમલોલ ચાલે છે.\nસરકાર દરેક વર્ગ માટે સહાયનો ધોધ વરસાવે છે. પંરતુ અમુક યોજનાઓ માત્ર ને માત્ર કાગળ ઉપર જ રહી જાય છે. બે સરકારી વિભાગોના સંકલનના અભાવે કિન્નરો હેરાન થઈ રહ્યા છે. સરકાર દ્વારા દર મહિને બે હજારની પેન્શન યોજના લાગુ કરવામાં આવી છે. પરંતુ આજ દિન સુધી એક પણ રૂપિયા કિન્નરોને મળ્યા નથી.\nસમાજ કલ્યાણ ઓફીસમાં આજદિન સુધી કોઈપણ અરજદાર સહાય માટે આવ્યા નથી. કિન્નરો માટે જે સહાય આપવામાં આવે છે તેના માટે મેડિકલ સર્ટી આપવાનું હોય છે. પરંતુ આજદિન સુધી એકપણ અરજદારે મેડિકલ સર્ટીફિકેટ રજૂ કર્યું નથી. અને સર્ટિ મેળવ્યા બાદ જ સહાય માટે ના ફોર્મ આપવામાં આવે છે. વર્ષેના અંતે આ તમામ ગ્રાન્ટની રકમ સરકારી તિજોરીમાં જમા કરાવી પડે છે.\nતો બીજી બાજુ સિવિલ હોસ્પિટલમાં સરકાર દ્વારા કોઈપણ પ્રકારની ગાઈડ લાઈન હજુ સુધી પહોંચી નથી. માટે સરકારની યોજના જે કિન્નરો માટે બહાર પાડવામાં આવી છે. તેની સરકાર દ્વારા જાણ કરવામાં આવશે ત્યાર પછી જ હોસ્પિટલમાંથી કિન્નરોને સર્ટિફિકેટ આપવામાં આવશે.\nઆમ સિવિલ હોસ્પિટલના અધિકારી અને સમાજ કલ્યાણ અધિકારી વચ્ચે કિન્નરો સહાયથી વંચિત રહી જાય છે. શું સરકાર કાગળ ઉપર બતાવવા સહાય મોકલવામાં આવે છે કે કેમ અંતે આપેલી સહાય ફરી વર્ષાનતે જમા કરી દેવામાં આવે છે. તો શું કામ આવી યોજનાથી કિન્નરો વંચિત છે. આવા અનેક સવાલો ઉભા થયા છે.\n", "title": "સરકારી બાબુઓએ કિન્નરોને પણ ના છોડ્યા, આપે છે ‘હાથતાળી’"}
{"text": "બનાસકાંઠાઃ પાલનપુરના જગાણા પાસે ગમખ્વાર અકસ્માત સર્જાવાની ઘટના બની છે. કાર અને બાઈક વચ્ચેના અકસ્માતમાં બે વ્યક્તિનાં ઘટનાસ્થળે મોત થયાં છે તેમ જ એક વ્યક્તિને ઇજા થઈ છે. ઇજાગ્રસ્તને સારવાર માટે મહેસાણા ખાતે હોસ્પિટલમાં દાખલ કરવામાં આવી છે.\nમળતી વધુ વિગત મુજબ, પાલનપુરના જગાણા નજીક સામેથી પૂરપાટ આવેલી કાર સાથે બાઇકનો અકસ્માત સર્જાયો હતો. અકસ્માતમાં બે વ્યક્તિનાં ઘટનાસ્થળે મોત નીપજ્યાં છે અને એક વ્યક્તિને ઇજા થઈ છે. માહિતી મળતાં પોલીસે ઘટનાસ્થળે પહોંચી અકસ્માત મોતનો ગુનો નોંધી અકસ્માતમાં મૃત્યુ પામનારી વ્યક્તિના મૃતદેહને પીએમ માટે મોકલી દીધા છે. ઇજાગ્રસ્ત વ્યક્તિને સારવાર માટે મહેસાણા ખાતે હોસ્પિટલમાં ખસેડવામાં આવી છે. અકસ્માતમાં મૃત્યુ પામનારા જલોત્ર ગામના રહીશ છે.", "title": "બનાસકાંઠાઃ પાલનપુરના જગાણા પાસે કાર-બાઈક વચ્ચે અકસ્માત,2નાં ઘટનાસ્થળે મોત"}
{"text": "અમદાવાદ, તા. 10 સપ્ટેમ્બર, 2020, ગુરૂવાર\nઅમદાવાદમાં કોરોના વધુ વકરતો જાય છે. નવા કેસો અને સારવાર લઇ રહેલાં દર્દીઓ - એકટિવ કેસોની સંખ્યા વધતી જાય છે. અગાઉ કરતાં ડિસ્ચાર્જનું પ્રમાણ પણ નીચું આવ્યું છે. \nઅનલોકના કારણે દર્દીઓ વધ્યા છે કે કોમ્યુનિટી સ્પ્રેડિંગનો તબક્કો ચાલુ થઇ ગયો છે, તે અંગે કોઇ સ્પષ્ટતા કરવા તૈયાર નથી. દરમ્યાનમાં આજે એક જ દિવસમાં સરકારી યાદી અનુસાર વધુ 148 લોકોનો રિપોર્ટ પોઝિટિવ આવતા તેમણે સારવાર લેવાનું ચાલુ કર્યું છે.\nજ્યારે ચાર દર્દીઓના સારવાર દરમ્યાન જુદી જુદી હોસ્પિટલોમાં કરૂણ મૃત્યુ થયા છે. બીજી તરફ કોરોનાને માત આપીને સાજા થયેલાં 111 લોકોને જુદી જુદી હોસ્પિટલો અને હોમઆઇસોલેશનમાંથી ડિસ્ચાર્જ કરવામાં આવેલ છે. \nમ્યુનિ.ની હદમાં અત્યાર સુધીમાં કુલ દર્દીઓની સંખ્યાનો આંક 31303ને આંબી ગયો છે, 1706 દર્દીઓએ જીવ ગુમાવ્યા છે. તેમજ 25844 લોકો સાજા થયા છે. જોકે સાજા થયેલાં લોકો ફરી પણ સંક્રમિત થતાં હોવાની બાબત બહાર આવતાં લોકોની ચિંતામાં વધારો થયો છે.\nદરમ્યાનમાં એકટિવ કેસોની સંખ્યા વધીને 3602ની થઇ ગઇ છે. નવા પશ્ચિમ ઝોનના સેટેલાઇટ, થલતેજ, બોડકદેવ, ગોતા, વેજલપુર, ચાંદલોડિયા, ઘાટલોડિયા, ચાંદલોડિયા વિસ્તારોમાં જ 1237 એકટિવ કેસો છે. \nપશ્ચિમ ઝોનના વિસ્તારો સાથે આ આંકડો 1864નો થવા જાય છે.  હજુ તો બીજો રાઉન્ડ શરૂ થશે, પીક આવશે જેવી ડોકટરો અને વૈજ્ઞાાનિકોની જાહેરાતો સાંભળી લોકોની આંખો પહોળી થઇ જાય છે. દરમ્યાનમાં રેપિડ-એન્ટિજન ટેસ્ટનું રિઝલ્ટ ગણતરીની મિનિટોમાં જ આવી જાય છે, પણ લોકો હવે તેની વિશ્વસનિયતા પર સવાલો ઊઠાવવા માંડયા છે. રેપિડ અને આરટી-પીસીઆરના પરિણામો જુદા આવતાં હોવાનું પણ કેટલાંક કિસ્સામાં જણાયું છે.\nનવા 24 સ્થળ નિયંત્રિત જાહેર કરાયા\nત્રણ ટ્રેનમાંથી 28 કોરોના પોઝિટિવ મુસાફરો મળી આવ્યા\nરાજધાની એકસપ્રેસમાં મુસાફરી કરી આવેલા વીસ મુસાફરો કોરાના સંક્રમિત \nઅમદાવાદ, ગુરૂવાર\nશહેરમાં ગુરૂવારે નવા 24 સ્થળ કોરોના કેસની સંખ્યાને ધ્યાનમાં રાખી નિયંત્રિત જાહેર કરવામાં આવ્યા છે.શહેરમાં કુલ 374 સ્થળ માઈક્રોકનેટેઈન્મેન્ટમાં મુકાયા છે.કાલુપુર રેલવે સ્ટેશને ત્રણ ટ્રેનમાંથી વધુ 28 કોરોના પોઝિટિવ મુસાફરો મળી આવતા તેમને નજીકના કોવિડ કેર સેન્ટરમાં સારવાર માટે મોકલી અપાયા છે.\nશહેરમાં અનલોક-ચારમાં આપવામાં આવેલી વ્યાપક મુકિત બાદ શહેરના ઉત્તર-પશ્ચિમ અને દક્ષિણ-પશ્ચિમના વિસ્તારોમાં કોરોના પોઝિટિવ કેસની સંખ્યા સતત વધી રહી છે.ગુરૂવારે શહેરના દક્ષિણ ઝોનના છ સ્થળ,ઉત્તર ઝોનના બે,દક્ષિણ-પશ્ચિમ ઝોનના બે સ્થળને નિયંત્રિત વિસ્તાર જાહેર કરાયા છે.મધ્યઝોનમાં બે સ્થળ,પશ્ચિમ ઝોનમાં એક સ્થળ,પૂર્વ ઝોનમાં બે સ્થળ તથા ઉત્તર-પશ્ચિમ ઝોનના કુલ નવ સ્થળને કોરોના સંક્રમણને ધ્યાનમાં લઈ નિયંત્રિત જાહેર કરવા પડયા છે.\nકાલુપુર રેલવે સ્ટેશને ગુરૂવારે રાજધાની એકસપ્રેસના 766 પેસેન્જરોના ટેસ્ટ કરાતા વીસ મુસાફરો પોઝિટિવ મળી આવ્યા છે.મુઝફરપુર એકસપ્રેસના 405 મુસાફરોના ટેસ્ટ કરવામાં આવતા પાંચ મુસાફરો કોરોના પોઝિટિવ મળી આવ્યા છે.જયારે ગોરખપુર એકસપ્રેસના 408 મુસાફરોના ટેસ્ટીંગ થતાં ત્રણ મુસાફરો પોઝિટિવ મળી આવ્યા હતા.કુલ 1579 ટેસ્ટમાં 28 પોઝિટિવ કેસ મળી આવ્યા હતા.\nબોડકદેવની કન્સ્ટ્રકશન સાઈટ પર 18 લોકો કોરોના પોઝિટિવ\nઅમદાવાદ,ગુરૂવાર\nશહેરના બોડકદેવ વોર્ડમાં સિંધુ ભવન રોડ પર આવેલી બિનોરી-ત્રણ નામની કન્સ્ટ્રકશન સાઈટ પર કામ કરતા 18 જેટલા શ્રમિકો અને સ્ટાફ ટેસ્ટીંગ સમયે કોરોના પોઝિટિવ મળી આવ્યા હતા.આ પૈકી 12 એ સિમ્પટોમેટીક હોવાથી તેમને સમરસ કોવિડ કેર સેન્ટરમાં સારવાર માટે દાખલ કરાયા છે.જયારે અન્ય છ ને નજીકની હોસ્પિટલમાં સારવાર માટે દાખલ કરાયા છે.સાઈટના 219 લોકોને માઈક્રોકન્ટેઈન્મેન્ટમાં મુકવામાં આવ્યા છે.\n", "title": "અમદાવાદમાં કોરોનાનો ભરડો : વધુ 148 લોકો સંક્રમિત, ચારનાં મૃત્યુ"}
{"text": "ભુજ, રવિવાર \nચોમાસુ નજીક આવી રહ્યું છે તેમ કચ્છમાં પ્રિ-મોનસુન એક્ટીવિટી શરૃ થઈ ગઈ છે. વાવાઝોડાના સમયમાં છુટાછવાયા વરસાદ બાદ ફરી લોકલ સિસ્ટમ બનતા આજે કચ્છમાં બે તાલુકામાં વરસાદની હાજરી જોવા મળી હતી.\nહવામાન ખાતાના  જણાવ્યા મુજબ સામન્ય રીતે પ્રિ-મોનસુન એક્ટીવિટી હેઠળ આવા ઝાપટા થતા હોય છે. લોકલ સિસ્ટમ મેચ્યોર થતાં અડાધા કલાકાથી એક કલાક સુાધી વરસાદ થતો હોય છે પરંતુ બાધી જગ્યાએ હાજરી હોતી નાથી. આજે જિલ્લામાં ભુજ તાથા આસપાસના માધાપર સહિતના વિસ્તારમાં ગણતરીની મિનિટો સુાધી વરસાદ આવ્યો હતો. જેનાથી શેરીઓ વહી નીકળી હતી,તે જ રીતે લખપત તાલુકામાં પણ પાનૃધ્રો , વર્માનગર સહિતના વિસ્તારમાં ઝાપટા પડયા હતા. \n", "title": "પ્રિ-મોનસુન એક્ટિવિટી હેઠળ કચ્છમાં વરસાદી ઝાપટાં ૫ડયા"}
{"text": "(પીટીઆઈ) નવી દિલ્હી,  તા.૨૭\nચીની કંપની બાઈટડાન્સે ભારતમાં તેનો બિઝસેન સંકેલવા માંડયો છે. આ કંપની\nભારતમાં તેની એપ ટિકટોકથી પ્રસિદ્ધ છે. ભારતીય યુઝર્સનો ડેટા અને જાસૂસી સહિતની\nકામગીરીના મુદ્દે ભારતે ગયા વર્ષે કુલ ૧૧૮ ચાઈનિઝ એપ પર પ્રતિબંધ મુક્યો હતો.\nતેમાં ટિકટોકનો પણ સમાવેશ થતો હતો. ટિકટોકને ભારતીય માર્કેટમાં પ્રવેશ મળવાની શક્યતા\nધૂંધળી છે. માટે હવે કંપનીએ ભારતમાં દુકાન બંધ કરી ૨ હજારથી વધારે કર્મચારીઓને\nમુક્ત કર્યા છે.\nભારતે પ્રથમ રાઉન્ડમાં જુન૨૦૨૦માં ૫૯ ચીની એપ પર પ્રતિબંધ મુક્યો હતો. એ\nપ્રતિબંધ કામચાલઉ હતો અને કંપનીઓને પોતાનો પક્ષ રજૂ કરવાની તક અપાઈ હતી. પરંતુ\nકંપનીઓએ ભારત સરકારના આઈટી મંત્રાલય દ્વારા ઉઠાવાયેલા પ્રશ્નોનો સંતોષકારક ખુલાસો\nઆપ્યો ન હતો. માટે સરકારે હવે પ્રતિબંધ કાયમી કરી દીધો છે. ચીન સરકારે આ મુદ્દે\nરોદણા રોવાના શરૃ કર્યા છે.\nચીની સરકારે આ વિશે અગાઉ વાંધો ઉઠાવ્યો હતો. હવે ચીની સરકારના અખબાર\nગ્લોબલ ટાઈમ્સે લખ્યું છે કે ભારતનો આ નિર્ણય વર્લ્ડ ટ્રેડ ઓર્ગેનાઈઝેશનના નીયમોનો\nભંગ છે. ઓર્ગેનાઈઝેશનના નિયમ પ્રમાણે દરેક દેશે બીજી દેશની કંપનીઓને ભેદભાવ વગર\nવેપાર કરવા દેવો જોઈએ. ગ્લોબલ ટાઇમ્સને એવુ લાગે છે કે ભારત સરકારે ચીની કંપનીઓ\nસાથે ભેદભાવ રાખ્યો છે. આ ભેદભાવને કારણે ચીની કંપનીઓને જે નુકસાન થાય તેનું વળતર\nચીને ભારત પાસેથી માંગવુ જોઈએ. અલબત્ત, ગ્લોબલ\nટાઈમ્સની દલીલ ફાલતુ છે અને વિશ્વ વેપાર સંગઠનમાં ટકી શકે એમ નથી.\n\n\nબાઈટડાન્સે ભારતમાં સંકેલો કરતા કહ્યુ હતુ કે અમે સરકાર સાથે વાટાઘાટો\nચાલુ રાખીશુ. પરંતુ અત્યારે અમારી કામગીરી ચાલુ નથી, માટે\nકર્મચારીઓનો નિભાવ કરી શકતા નથી. કર્મચારીઓને નિયમ પ્રમાણે ૩ મહિનાનો પગાર આપી\nદેવાશે. વધુમાં કંપની સાથે કેટલા વર્ષ કામ કર્યુ, તેના આધારે\nવધારાનું વળતર પણ અપાશે. કંપનીએે કહ્યુ હતુ કે પ્રતિબંધના સાત મહિના દરમિયાન અમે\nસરકારને અમારી રીતે સમજાવવા પ્રયાસ કર્યો હતો. \n", "title": "ચાઈનિઝ એપ ટીકટોકની ભારતમાં દુકાન બંધ : 2 હજાર કર્મચારીઓને છૂટા કર્યા"}
{"text": "\nકેન્દ્રના સરકારી કર્મચારીઓને પોતાનું પેન્શન શરૂ કરાવા માટે બેન્ક જવાની જરૂર નથી. કારણ કે તેમનું પેન્શન ચૂકવવાનો આદેશ પીપીઓની કોપી તેમને રિટાયરમેન્ટના સમયે જ આપી દેવાશે. રોજગા કર્મચારી, જાહેર ફરિયાદ અને પેન્શન મંત્રાલયે આ અંગેની માહિતી આપી છે.\nઆ સંબંધમાં હાલના નિયમોનું ઉદાહરણ આપતા મંત્રાલયે કહ્યું કે કેન્દ્ર સરકારના તમામ વિભાગોને તાજેતરમાં જ એક નોટિફિકેશન બહાર પાડીને કહ્યું છે કે પેન્શન પહેલાં ચૂકવણી માટે પેન્શનરને હવે બેન્ક જવાની જરૂર નથી. આ નિયમોની અંતર્ગત પેન્શનર કે રિટાયર્ડ સરકારી કર્મચારીઓને તેમનું પેન્શન શરૂ કરતાં પહેલાં એક પ્રમાણપત્ર પેન્શન શેરિંગ કરનાર બેન્કને જમા કરાવું પડશે.\nઆદેશમાં કહ્યું છે કે સેન્ટ્રલ પેન્શન એકાઉન્ટિંગ ઓફિસથી પીપીઓની બેન્કને કોપી મોકલ્યા બાદ પેન્શનરની કોપી તેના રિટાયર્ડમેન્ટના સમયે અન્ય રિટાયરમેન્ટ એરિયર્સની સાથે જ આપી દેવાશે. તેમાં કહ્યું છે કે જો કોઇ કર્મચારીને લાગે કે તેના માટે તેના પીપીઓની બેન્કની કોપી બેન્કમાંથી લેવી વધુ સરળ છે તો આ અંગે પોતાના કાર્યાલયના પ્રમુખને રિટાયર્ડમેન્ટના દસ્તાવેજ જમા કરાવતા સમયે લેખિતમાં સૂચિત કરવાનું થશેય આ આદેશ 1 ઑગસ્ટના રોજ રજૂ કરાયો.\n", "title": "સરકારી કર્મચારીઓને પેન્શન શરૂ કરાવા માટે બેન્ક જવાની જરૂર નથી, કારણ કે…."}
{"text": "\nએક વર્ષથી ટીમ ઇન્ડિયાની બહાર ચાલી રહેલો મીડિયમ ફાસ્ટ બોલર મોહિત શર્માએ પોતાના કંગાળ પ્રદર્શન માટે અજીબો ગરીબ દાવો કર્યો છે. મોહિત શર્માના આ દાવાથી બધા ચોકી ગયા છે. મોહિત શર્માના મતે મારા વાળ ખરતા હોવાના કારણે મારા પ્રદર્શન પર અસર પડી રહી છે. મોહિત શર્મા સિવાય ઘણા બધા ખેલાડીઓ છે તેઓ પણ પોતાના ફોર્મ અને દેખાવ પાછળ આવા દાવાઓ કરી ચૂક્યા છે.\nમોહિતની અંધશ્રદ્ધાથી બધા ચોકી ગયા\nમોહિત શર્માએ એક ઇન્ટરવ્યૂમાં ખરાબ પ્રદર્શન માટે અજીબો ગરીબ કારણ આપ્યું હતું. મોહિત શર્માએ કહ્યું હતું કે, “સતત વાળ ખરવાના કારણે મારા આત્મવિશ્વાસ ઉપર અસર પડી રહી છે. જેના કારણે પ્રદર્શન સુધારવામાં ધ્યાન આપી શકતો નથી.” ઉલ્લેખનિય છે કે મોહિત શર્મા છેલ્લા એક વર્ષથી વન-ડે ટીમમાંથી બહાર છે. તેનો ટી-20 વર્લ્ડકપ-2016માં સમાવેશ કરાયો હતો પણ અંતિમ ઇલેવનમાં સ્થાન મળ્યું ન હતું.\nમોહિતે 2015ના વર્લ્ડકપમાં કર્યો હતો દમદાર દેખાવ\nમોહિત શર્મા 2015ના વર્લ્ડકપમાં ટીમ ઇન્ડિયાનો સભ્ય હતો. જેમાં શાનદાર પ્રદર્શન કરતા 8 મેચમાં 13 વિકેટ ઝડપી હતી.\n", "title": "ખરાબ ફોર્મ પાછળ મોહિત શર્માની અજીબો ગરીબ અંધશ્રદ્ધા"}
{"text": "\n। નવી દિલ્હી ।\nદેશભરમાં મહિલાઓ વિરુદ્ધના અપરાધમાં થયેલા મોટા વધારાને ધ્યાનમાં લેતાં કેન્દ્ર સરકારે મહિલાઓની સુરક્ષા માટેની પ્રવર્તમાન ગાઇડલાઇનનું ચુસ્તતાથી પાલન કરવાની એડવાઇઝરી જારી કરી છે. શનિવારે કેન્દ્રીય ગૃહમંત્રાલયે જણાવ્યું હતું કે, મહિલાઓ વિરુદ્ધના અપરાધના કેસમાં ફરજિયાત પગલાં લેવાવા જોઈએ. બળાત્કારના કેસમાં કાયદા પ્રમાણે બે મહિનામાં તપાસ પૂરી થઈ જવી જોઈએ અને પીડિતનું ડાઇંગ ડેક્લેરેશન મેજિસ્ટ્રેટ સમક્ષ લેવાયું નથી તેવા કારણસર રદ કરી નાખવું જોઈએ નહીં. સીઆરપીસી અંતર્ગત સજાપાત્ર અપરાધના કેસમાં ફરજિયાત એફઆઇઆરની નોંધણી થવી જોઈએ. સ્થાપિત નિયમોના પાલનમાં પોલીસની નિષ્ફળતા પીડિતને ન્યાય અપાવી શકતી નથી. જો અપરાધ પોલીસ સ્ટેશનના અધિકાર ક્ષેત્રની બહાર થયો હોય તો પોલીસને ઝીરો એફઆઇઆર નોંધવાની કાયદામાં મંજૂરી અપાઈ છે. જો પોલીસ કાયદા પ્રમાણે પગલાં લેવામાં નિષ્ફળ જણાય તો સંબંધિત અધિકારીઓ સામે તાત્કાલિક આકરાં પગલાં લેવાવા જોઈએ. ગૃહમંત્રાલયે જણાવ્યું હતું કે, મહિલાઓની સુરક્ષા માટેના કાયદાનં  ચુસ્તતાથી પાલન કરવામાં આવે. આ પ્રકારના કેસોમાં આરોપી સામે સમયસર ચાર્જશીટ દાખલ કરવા યોગ્ય પગલાં માટે ઇન્વેસ્ટિગેશન ટ્રેકિંગ સિસ્ટમ ફોર સેક્સ્યુઅલ ઓફેન્સિસ પર કેસ મોનિટર કરવા જોઈએ. કેન્દ્ર સરકારે રીઢા અપરાધીઓની ઓળખ અને ટ્રેક કરવા માટે બળાત્કારીઓના નેશનલ ડેટાબેઝનો ઉપયોગ કરવાની પણ સલાહ આપી હતી.\nમહિલા વિરુદ્ધના અપરાધમાં પોલીસે લેવાના ફરજિયાત પગલાં\nદેશમાં બળાત્કાર અટકવાનું નામ લઇ રહ્યાં નથી…\n", "title": "રેપ કેસમાં ફરજિયાત FIR, બે મહિનામાં તપાસ"}
{"text": "\nદેશના રક્ષામંત્રી રાજનાથ સિંહે બુધવારના રોજ એક ચૂંટણી જનસભાને સંબોધિત કરતાં સમયે દેશના મુસ્લિમ સમુદાયને નાગરિકતા સંશોધન કાયદાને લઇ આશ્વાસન આપ્યું. રાજનાથ સિંહે કહ્યું ક વોટ આપવો, ના આપવો લોકોના હાથમાં છે પરંતુ સરકારની નિયત પર શંકા કરવી જોઇએ નહીં. સિંહે એમ પણ કહ્યું કે પાર્ટી એવી જીત નથી ઇચ્છતી જે નફરત દ્વારા મળી હોય.\nરેલીને સંબોધિત કરતાં રાજનાથે કહ્યું કે હું મારા મુસ્લિમ ભાઇઓને કહેવા માંગું છું, તમે મને વોટ આપો કે ના આપો, આ નિર્ણય તમારા હાથમાં છે પરંતુ અમારી નિયત પર શક ના કરો. કોઇ તમારી પાસેથી તમારી નાગરિકતા છીનવાનું તો દૂર, કોઇ આંગળી પણ અડાડી શકશે નહીં. વધુમાં કહ્યું કે અમે એવી જીત નથી ઇચ્છતા જે નફરત દ્વારા મળી હયો. જો અમે જીતી પણ ગયા તો અમને એવી જીત સ્વીકાર્ય થશે નહીં.\n<>\n\nદિલ્હીના આદર્શનગરમાં આયોજીત રેલીમાં સિંહે કહ્યું કે ભાજપ નફરતના સહારે દિલ્હીમાં સત્તા આવવા માંગતું નથી અને આ પ્રકારની જીત પાર્ટીને અસ્વીકાર્ય હશે. તેમણે કહ્યું કે આ નવા કાયદાથી વાસ્તવિક નાગરિકને અસર થશે નહીં.\nઆ વીડિયો પણ જુઓ : દિલ્હી વિધાનસભાની ચૂંટણીમાં પ્રચાર અભિયાનને વિવાદિત\n\n", "title": "CAAને લઇ રાજનાથ સિંહનું મુસ્લિમોને લઇ મોટું નિવેદન, ‘ભલે તમે અમને વોટ ના આપો, પરંતુ…’"}
{"text": " વડોદરા, તા.19 ઓક્ટોબર, સોમવાર\nવડોદરા જિલ્લાના સાવલી તેમજ ડેસર તાલુકામાં ૧૦ અને ૧૭ વર્ષની કન્યા પર દુષ્કર્મ ગુજારાયું હોવાની ફરિયાદ નોંધાતા પોલીસે બળાત્કાર ગુજારનાર બંને હવસખોરોની ધરપકડ કરી છે.\nઆ અંગેની વિગત એવી છે કે સાવલી તાલુકાના પરથમપુરા ગામમાં રહેતો ૨૫ વર્ષનો યુવાન નવનીત ભલાભાઇ મકવાણા એક ઘરમાં ઘુસી ગયો હતો અને આ ઘરમાં રહેતી ૧૦ વર્ષની કન્યાને ઇંડા પુલાવ આપવાની લાલચ આપી શારીરિક અડપલા કરી બળાત્કાર ગુજાર્યો હતો. આ અંગે બૂમાબૂમ થતા આખરે લોકો ભેગા થઇ ગયા હતાં. આ બનાવની ફરિયાદ સાવલી પોલીસમાં થતા પોલીસે નવનીતની અટકાયત કરી છે.\nઅન્ય બનાવમાં ડેસર તાલુકાના ભાટપુરા ગામમાં રહેતો સંદિપ મનહર ગોહિલ ૧૭ વર્ષની એક સગીરાના ઘરમાં જઇ તને ચંપાબા બોલાવે છે તેમ કહી સગીરાને ચંપાબાના ઘેર લઇ જઇ સગીરાના બંને હાથ પકડી ચૂંબન કરવા લાગ્યો હતો અને શારીરિક અડપલા કરી બળાત્કાર ગુજાર્યો હતો. સગીરાને ખેંચની બીમારી હોવાથી થોડો સમય તે અસ્વસ્થ રહ્યા બાદ હકીકતની જાણ થતાં જ તેણે બૂમાબૂમ કરતા ગ્રામજનો ભેગા થઇ ગયા હતા જો કે હવસખોર નવનીત ફરાર થઇ ગયો હતો. આ અંગે ડેસર પોલીસમાં ફરિયાદ થતા આખરે પોલીસે સંદિપને ઝડપી પાડયો હતો.\n", "title": "ઇંડા પુલાવ ખાવાની લાલચ આપી ૧૦ વર્ષની કન્યા પર બળાત્કાર"}
{"text": "\n। નવી દિલ્હી ।\nચીનનું દેવું તેના જીડીપીના ૩૦૦ ટકા જેટલી રકમને પાર થઈ ગયું છે. ઇન્સ્ટિટયૂટ ઓફ ઇન્ટરનેશનલ ફાઇનાન્સના જણાવ્યા અનુસાર ૨૦૧૯ના પહેલા ત્રિમાસિકમાં ચીનનું કુલ કોર્પોરેટ, ઘરેલું અને સરકારી દેવું જીડીપીના ૩૦૩ ટકા પર પહોંચ્યું છે. ગયા વર્ષે આ જ સમયગાળામાં ચીનનું કુલ દેવું જીડીપીના ૨૯૭ ટકા જેટલું હતું.\nચીની સત્તાવાળાઓએ બેન્કો દ્વારા અપાતા વિશેષ કરીને નાની કંપનીઓને અપાતા ધિરાણો પર કાપ મૂકવાના પ્રયાસો શરૂ કરી દીધાં છે જેના કારણે નોન ફાઇનાન્શિયલ કોર્પોરેટ દેવામાં ઘટાડો થવાની શરૂઆત થઈ છે. અન્ય સેક્ટરોમાં લેવાતા ધિરાણના કારણે ચીનનું કુલ દેવું ૪૦ ટ્રિલિયન અમેરિકન ડોલર પર પહોંચી ગયું છે જે વિશ્વના કુલ દેવાના ૧૫ ટકા થાય છે. આ વર્ષે ચીનની સ્થાનિક સરકારો અને બેન્કો દ્વારા મોટા પ્રમાણમાં બહારથી નાણાં મેળવવાનો પ્રયાસ થઈ રહ્યો છે.\nઆર્થિક વિકાસ દર ૨૭ વર્ષના તળિયે\nઅમેરિકા દ્વારા વેપારમાં વધી રહેલા દબાણને પગલે ૨૦૧૯-૨૦ના બીજા ત્રિમાસિકમાં ચીનનો આર્થિક વિકાસ દર ૬.૨ ટકા પર એટલે કે છેલ્લા ૨૭ વર્ષની સૌથી નીચી સપાટી પર પહોંચી ગયો છે. ચીનમાં ઘરઆંગણે માગમાં ઘટાડો થયો છે.\n", "title": "ચીનનું દેવું જીડીપીના ૩૦૦%ને પાર વિશ્વના કુલ દેવાનો ૧૫% ચીન પર"}
{"text": "\nઅમદાવાદની મારૂતિનંદન હોટેલમાં મારામારીની એક ઘટના સામે આવી છે. આ ઘટનામાં કારમાં આવેલા 3 શખ્સોએ હોટેલના કર્મચારીને માર માર્યો હતો. રેસ્ટોરન્ટ બંધ હોવા છતાં જમવાનું કહેતા હોટેલના કર્મચારીઓ અને શખ્સો વચ્ચે બોલાચાલી થઈ હતી. ત્યારબાદ સામાન્ય બોલાચાલી મોટા ઝઘડમાં ફેરવાઇ હતી.\nઆ ઘટના મામલે આનંદનગર પોલીસે ગુનો નોંધી તપાસ હાથ ધરી છે. આ દુર્ઘટનામાં એક કર્મચારીને સારવાર માટે હોસ્પિટલ ખસેડવામાં આવ્યો હતો. આનંદનગર પોલીસે ગુનો નોંધી તપાસ હાથ ધરી છે.\n\nઅમદાવાદની મારૂતિનંદન હોટેલમાં રવિવારે અગિયાર કલાકે બંધ થવાની તૈયારી હતી. જે ગ્રાહકો અંદર હતા તેમનું ભોજન પુરૂ થવાની રાહ જોવામાં આવતી હતી. નવા ગ્રાહકોને જમવાનું આપવાના ઓર્ડર લેવામાં આવતા નહોતા. તેવામાં બહારથી ત્રણ યુવાનો આવીને રેસ્ટોરન્ટના કર્મચારીઓને જમવાનું માંગવા લાગ્યાં હતા, ત્યારે કર્મચારીઓએ કહ્યું કે રેસ્ટોરન્ટ બંધ થઇ ગઇ છે. પરંતુ તો પણ આ યુવાનોએ મારામારી કરીને જમવાનું માંગ્યું હતું. આ સમગ્ર ઘટના રેસ્ટોરન્ટનાં સીસીટીવી કેમેરામાં કેદ થઇ છે.\nમારામારી પર ઉતરી આવેલા યુવાનોને રેસ્ટોરન્ટ બંધ થયા બાદ પણ તેમને જમવાનું જોઇતું હતું. કર્મચારીઓએ તેમને ના પાડી તો યુવાનો મારામારી પર આવી ગયા હતાં. આ ઘટનામાં પોલીસ ફરિયાદ નોંધાઇ છે. પોલીસે ફરાર આરોપીઓને પકડવાની કાર્યવાહી હાથ ધરી છે.\n", "title": "સમય પૂરો થતાં અ’વાદની જાણીતી રેસ્ટોરન્ટે ઑર્ડર ન લીધો, ગુસ્સામાં શખ્સોએ કર્યું ન કરવાનું કામ"}
{"text": "વડોદરા, તા. 09 માર્ચ 2021, મંગળવાર\nહૈદરાબાદથી પરિવાર પ્રવાસ અર્થે જબલપુર સોમનાથ એક્સપ્રેસ ટ્રેનમાં મુસાફરી કરી રહ્યો હતો. રાત્રિના સમયે મહિલા સૂઈ જતા તકનો લાભ ઉઠાવી અજાણ્યો ઘટયો થેલામાં મૂકેલું 2.40 લાખની મત્તાનું લેડીસ પર્સ ચોરી ફરાર થઈ ગયો હતો.\nહૈદરાબાદના રહેવાસી સબીતાબેન કીસરી પરિવાર સાથે પ્રવાસઅર્થે  ૩જી માર્ચના રોજ નીકળ્યા હતા. દરમિયાન ઇન્દોરથી ભાવનગર જવા જબલપુર સોમનાથ એક્સપ્રેસ ટ્રેનમાં મુસાફરી કરી રહ્યા હતા.\nજ્યારે તેમના પરિવારના સભ્યો આ ટ્રેનના અલગ-અલગ કોચમાં મુસાફરી કરી રહ્યા હતા. તે સમયે સબીતા બહેને 80 ગ્રામ વજનનું રૂપિયા 2.40 લાખની કિંમત ધરાવતું સોનાનું પેન્ડલ સાથેનું મંગળસૂત્ર ગળામાંથી નીકાળીને લેડીઝ પર્સમાં મૂકી પોતાના થેલામાં મૂક્યું હતું અને ટ્રેન રવાના થતા અડધો કલાક પછી સુઈ ગયા હતા. બીજા દિવસે વહેલી સવારે થેલામાં લેડીઝ પર્સ તપાસ કરતાં મળી આવ્યું ન હતું. ફરિયાદના આધારે પોલીસે અજાણ્યા શખ્સ વિરુદ્ધ ચોરીનો ગુનો નોંધી કાયદેસરની કાર્યવાહી હાથ ધરી છે.\n", "title": "વડોદરા: ટ્રેનમાં નિદ્રાધીન મહિલા મુસાફરનું રૂ. 2.40 લાખનું પર્સ ચોરી કરી ગઠિયો ફરાર"}
{"text": "આતંકીઓના કારણે સ્થિતિ ડામાડોળ\nએક જૂથ અબ્દુલ ગની બરાદરનું છે અને બીજું જૂથ અનસ હક્કાનીનું છે : બંને જૂથોમાં ગળાકાપ હરિફાઈ\nકાબુલ : અફઘાનિસ્તાનના નેવુ ટકા પ્રદેશો ઉપર કબજો જમાવ્યા બાદ હવે એવું લાગી રહ્યું છે કે, તાલિબાનો પોતાની સરકાર બનાવશે, પરંતુ તેઓ સરકારની રચના કરશે જ એમ કોઈ સત્તાવાર જાહેરાત થાય તે પહેલા જે ઘટનાક્રમ અને તસ્વીરો મીડિયામાં પ્રસિદ્ધ થઈ છે તે અનેક પ્રશ્નાર્થ ઉભા કરે છે. \nસૌથી પહેલો અને અત્યંત મહત્ત્વનો એવો એક પ્રશ્ન ઉભો થયો છે કે, શું અફઘાનિસ્તાની સત્તા હડપવા તાલિબાન નેતાઓમાં અંદરોઅંદર ભાગલા પડી ગયા છે ? આંતરરાષ્ટ્રીય રાજકીય વર્તુળોમાં એવી પણ ચર્ચા થઈ રહી છે કે તાલિબાની નેતાઓ બે જૂથમાં વહેંચાઈ ગયા છે.\n20 વર્ષ પહેલાં અફઘાનિસ્તાનમાં જ્યારે તાલિબાનોની હાર થઈ ત્યારે હમિદ કરજાઈ ત્યાંના રાષ્ટ્રપતિ હતા, હવે આજે જે તસ્વીરો મીડિયામાં પ્રસિદ્ધ થઈ તેમાં હમિદ કરજાઈ તાલિબાન નેતાઓ સાથે સરકાર રચવાના મુદ્દે પરામર્શ કરતા દેખાયા હતા.\nહમિદ કરજાઈ ઉપરાંત તેમની સરકારમાં મંત્રી રહી ચૂકેલા અબ્દુલ્લા અબ્દુલ્લા પણ તાલિબાન નેતાઓ સાથે ચર્ચામાં જોડાયા હતા અને તાલિબાનોના અગ્રણી ગણાતા નેતા અનસ હ્કકાનીની મુલાકાત કરી હતી.\nઆ ઘટનાક્રમ બાદ જાતજાતની શંકા- કુશંકા અને અટકળો વહેતી થઈ ગઈ હતી. કેટલાક રાજકીય વર્તુળોમાં એવી ચર્ચાએ જોર પકડયું હતું કે તાલિબાન નેતાઓ બે જૂથમાં વહેંચાઈ ગયા છે. એક જૂથ અબ્દુલ ગની બરાદરનું છે જે 20 વર્ષ બાદ અફઘાનિસ્તાન પરત ફર્યું છે, જ્યારે બજંે જૂથ અનસ હક્કાનીનું છે. \nઆ બંને નેતાઓ વચ્ચે અફઘાનિસ્તાનના રાષ્ટ્રપતિ બનવાની સ્પર્ધા જામી છે તેથી આ નેતાઓ વધુ ને વધુ તાલિબાનોનો ટેકો મેળવવામાં પ્રવૃત્ત થઈ ગયા છે. દરમ્યાન અમરૂલ્લાહ સાલેહે પોતાને જ દેશના રાષ્ટ્રપતિ જાહેર કરી દીધા છે. મંગળવારે તેમણે આ મુજબની ઘોષણા કરી હતી. તાલિબાનોના વિજય પહેલા અશરફ ગનીની સરકારમાં અમરૂલ્લા ઉપરાષ્ટ્રપતિ હતા.\n", "title": "અફઘાનિસ્તાની સત્તા હડપવા તાલિબાન નેતાઓમાં ભાગલા"}
{"text": "\nવાંકાનેરના રાજમહેલ રણજીત વિલાસમાંથી જુલાઈ માસમાં જુદી જુદી ૩4 લાખની ચાંદીની એન્ટીક ચીજવસ્તુઓની ચોરીનો ભેદ મોરબી એલસીબીએ ઉકેલી નાખ્યો છે. અત્યારસુધીમાં ચોરી કરનાર તેમજ ચોરીની વસ્તુઓ ખરીદનાર મહિલા સહીત બે એમ કુલ 6 આરોપીઓની ધરપકડ કરી છે. તેમજ કુલ ૩૦ કિલોગ્રામ ચાંદીનો મુદ્દામાલ કબજે કરવામાં આવ્યો છે.\nગત જુલાઈ માસમાં તા. 2૦ના રોજ વાંકાનેરના રાજવી પરિવારના રણજીતવિલાસ પેલેસમાંથી ચાંદીની જુદી જુદી ચીજવસ્તુની કુલ ૩4 લાખની ચોરીનો બનાવ બન્યો હતો. બનાવ અંગે રાજવી કેસરીસિંહે પોલીસમાં ફરિયાદ નોંધાવી હતી.\nમોરબી એલસીબીએ આ બનાવ અંગે તપાસ હાથ ધરી હતી અને બાતમીના આધારે નાસિકથી રવિ ધોળકિયા, અજય ધોળકિયા, કિશન પટેલીયા અને અશોક વાણકિયા નામના ચાર શખ્સોની એન્ટીક ધાતુના પક્ષી સાથે ધરપકડ કરી હતી.\n\nપુછતાછમાં ચોકાવનારી કબુલાત આરોપીઓએ આપી છે. મુખ્ય આરોપી રવિ ધોળકિયાએ ગુગલ મેપનો ઉપયોગ કરીને સૌથી પહેલા વાંકાનેર પેલેસની આસપાસની તમામ જગ્યાઓની રેકી કરી હતી. 16થી 19 જુલાઈ દરમ્યાન વરસાદી માહોલમાં ડુંગરાળ વિસ્તારમાં આવેલ આ રાજમહેલમાં ત્રણ વખત પ્રવેશ કરીને આ ચોરીને અંજામ આપ્યો હતો.\nઆરોપીઓએ ચોરીનો મુદ્દામાલ દિલ્હીના ખીમાંબેન તાજ્પરીયા અને સુનીલ તાજ્પરીયાને આપ્યો હોવાની કબુલાત આપતા એલસીબીની ટીમ દિલ્હી પહોચી હતી. અને ત્યાંથી ખીમીબેન અને સુનીલની ધરપકડ કરી હતી.\nતો ચોરીનો મુદ્દામાલ તેમણે દિલ્હીના જ પ્યારેલાલ કપૂર નામના સોનીને વેચી નાખ્યાની કબુલાત આપી હતી અને પોલીસે કબુલાત ના આધારે પ્યારેલાલ પાસે પહોચી હતી. ચોરીની તમામ ચાંદીની વસ્તુઓ આ સોનીએ ઓગાળીને બિસ્કીટના આકારમાં ઢાળી દીધી હતી. એ તમામ ૩૦. 425 કિલોગ્રામ ચાંદીનો મુદ્દામાલ પણ કબજે લેવામાં આવ્યો છે.\n", "title": "વાંકાનેર રાજમહેલ 34 લાખની ચોરીનો ભેદ ઉકેલાયો, ચોરોની કબૂલાત જાણી રહેશો દંગ"}
{"text": "વડોદરા,તા.8.જાન્યુઆરી,શુક્રવાર,2020\nધો.૧૦ અને ધો.૧૨ની બોર્ડ પરીક્ષાના ઓનલાઈન ફોર્મ ભરાવવાનુ શરુ થયુ છે ત્યારે શાળાઓ માટે આ ફોર્મ ભરવામાં ફાયર એનઓસીનુ વિઘ્ન મોટી મુસિબત બન્યુ છે.\nમળતી વિગતો પ્રમાણે વિદ્યાર્થીઓના ઓનલાઈન ફોર્મ ભરતા પહેલા સ્કૂલે પોતાનુ અને શિક્ષકોનુ ઓનલાઈન રજિસ્ટ્રેશન કરાવવાનુ હોય છે.આ વખતે સ્કૂલ રજિસ્ટ્રેશન માટેના ફોર્મમાં ફાયર એનઓસીની જાણકારી દર્શાવવી ફરજિયાત છે.આ જાણકારી આપ્યા વગર સ્કૂલ રજિસ્ટ્રેશન ફોર્મ અપલોડ કરી શકતી નથી.\nબીજી તરફ અન્ય જિલ્લાઓની જેમ વડોદરા શહેર અને જિલ્લામાં પણ ૯૦ ટકા કરતા વધારે સ્કૂલો પાસે હાલમાં ફાયર એનઓસી નથી.ગ્રાન્ટેડ સ્કૂલો માટે તો ફાયર એનઓસીની શરતો પૂરી કરવા માટે જે નાણાકીય ખર્ચ કરવાનો છે તે ક્યાંથી કાઢવો તેની પણ સમસ્યા છે.જ્યારે વર્ષો પહેલા બંધાયેલી ઘણી સ્કૂલોમાં જુના બાંધકામમાં ફાયર એનઓસીની કેટલીક શરતો પૂરી કરવા માટે બાંધકામમાં ફેરફાર કરવાનુ અઘરુ છે.શાળા સંચાલકોના મંડળે પણ ગુરુવારે કલેક્ટર કચેરીમાં આ મુદ્દે રજૂઆત કરીને પ્રોવિઝનલ એનઓસી આપવાની સાથે એનઓસી લેવા વધારે સમય આપવા માંગ કરી હતી.એક શાળાના આચાર્યે કહ્યુ હતુ કે, સ્કૂલો ફાયર એનઓસીની વિગતો આપી શકે તેમ નથી અને આવી સ્કૂલોનુ રજિસ્ટ્રેશન નહીં થાય ત્યાં સુધી વિદ્યાર્થીઓના ફોર્મ ભરવાનુ સ્કૂલ શરુ નહીં કરી શકે.આ સંજોગોમાં બોર્ડે હાલના તબક્કે સ્કૂલો પાસે ફાયર એનઓસીની જાણકારી સ્કૂલ ફોર્મમાં માંગવાનો આગ્રહ રાખવો જોઈએ નહીં.નહીંતર વિદ્યાર્થીઓના ફોર્મ ભરવાની કામગીરી જ વિલંબમાં પડશે.\n", "title": "બોર્ડ પરીક્ષા માટે ઓનલાઈન ફોર્મ ભરવામાં સ્કૂલો સામે ફાયર એનઓસીનું વિઘ્ન"}
{"text": "\nઆજે સવારે અમદાવાદ મણિનગર રેલવે સ્ટેશન પર પાટા ઓળંગવાની ઉતાવળના કારણે એક મહિલા ગુડ્સ ટ્રેનની અડફેટે આવી જતાં તેનો ડાબો હાથ શરીરથી અલગ થઇ ગયો હતો. મહિલાને લોહીલોહાણ હાલતમાં એલ.જી. હોસ્પિટલ લઈ જવામાં આવી હતી.\n\n\n\n\nઆ મામલે પ્રાપ્ત મ‌ાહિતી પ્રમાણે મણિનગર રેલવે સ્ટેશન પર પ્લેટફોર્મ નં.1 પરથી પ્લેટફોર્મ નં. 2 પર જવાની ઉતાવળના કારણે 50 વર્ષની એક મહિલા પાટા ઓળંગતી હતી. આ દરમિયાન સામેથી ધસમસતી માલગાડી આવી રહી હતી. પ્લેટફોર્મ પર ઊભેલા લોકોએ મહિલાને ખસી જવા બૂમાબૂમ કરી મૂકી હતી. પરંતુ લોકોની બૂમાબૂમની પરવા કર્યા વગર આ મહિલા પાટા ઓળંગતી હતી ત્યારે ગુડ્સ ટ્રેન સાથે અથડાઇ હતી અને તેનો હાથ શરીરથી અલગ થઇ ગયો હતો.\nત્યાં હાજર લોકો તથા રેલવે પોલીસે મહિલાનો જુદો પડી ગયેલો હાથ પ્લાસ્ટિકની થેલીમાં ભરી આ મહિલાને તાત્કાલીક એમ્બ્યુલન્સ દ્વારા એલ.જી. હોસ્પિટલ લઈ જવામાં આવી હતી. મહિલા અસ્વસ્થ હોવાના કારણે તેમનું નામ-સરનામું કે અન્ય કોઈ વિગત જાણવા મળ્યા નથી.\n", "title": "મણિનગર રેલવે સ્ટેશને ઉતાવળમાં પાટા ઓળંગતી મહિલાએ ગુમાવ્યો હાથ"}
{"text": "- ચૂંટણી વખતે ઈરાને ટ્રમ્પના સમર્થનને ઘટાડવા અનેક ગુપ્ત અભિયાનો ચલાવ્યા હતા\nનવી દિલ્હી, તા. 17 માર્ચ, 2021, બુધવાર\nઅમેરિકાની રાષ્ટ્રપતિ પદની ચૂંટણીઓમાં રશિયાની ભૂમિકા ફરી એક વખત વિવાદમાં ઘેરાઈ છે. અમેરિકાની ગુપ્તચર એજન્સીઓનું માનવું છે કે, રશિયાના રાષ્ટ્રપતિ વ્લાદિમીર પુતિને ગત વર્ષે યોજાયેલી રાષ્ટ્રપતિ પદની ચૂંટણી દરમિયાન ડોનાલ્ડ ટ્રમ્પના સમર્થનમાં પ્રચાર અભિયાન ચલાવવામાં મદદનો આદેશ આપ્યો હતો તેવી શક્યતા છે. એક સરકારી રિપોર્ટ પ્રમાણે રશિયાએ બાઈડનના વિજય બાદ ભ્રામક અને પાયાવિહોણા આરોપો લગાવ્યા હતા. \nજો કે, ગુપ્તચર વિભાગના રિપોર્ટમાં એવું પણ કહેવામાં આવ્યું હતું કે, કોઈ વિદેશી સરકારે અંતિમ પરિણામોને પ્રભાવિત નહોતા કર્યા. અમેરિકાના રાષ્ટ્રપતિ પદની ચૂંટણીમાં હસ્તક્ષેપના આરોપોને રશિયા સતત નકારતું આવ્યું છે. નેશનલ ઈન્ટેલિજન્સના ડિરેક્ટરની ઓફિસ દ્વારા બહાર પાડવામાં આવેલા 15 પાનાના રિપોર્ટમાં તે રશિયા અને ઈરાન દ્વારા ચલાવવામાં આવેલું પ્રભાવિત કરવાનું અભિયાન હતું તેવો દાવો રવામાં આવ્યો છે. \nચૂંટણી પહેલા અફવાઓ ફેલાવી\nરિપોર્ટ પ્રમાણે રશિયા સાથે સંકળાયેલા લોકોએ 3 નવેમ્બરના રોજ રાષ્ટ્રપતિ બાઈડનની ચૂંટણી પહેલા જ પાયાવિહોણી ખબરો ફેલાવી હતી. નકલી જાણકારી ફેલાવવાનો મુખ્ય ઉદ્દેશ્ય સંપૂર્ણ ચૂંટણી પ્રક્રિયાને પ્રભાવિત કરવાનો હતો. રિપોર્ટ પ્રમાણે રશિયાની ગુપ્તચર સેવા સાથે સંકળાયેલા કેટલાક લોકોએ મીડિયા સંગઠનમાં બાઈડન વિરોધી માહિતી ફેલાવી હતી. ચૂંટણીમાં બાઈડને ટ્રમ્પને માત આપી હતી અને 20 જાન્યુઆરીના રોજ રાષ્ટ્રપતિ પદ ગ્રહણ કર્યું હતું. \nરિપોર્ટ પ્રમાણે એક તરફ રશિયા ટ્રમ્પ ફરી જીતે તેવી શક્યતાઓ વધારવા પ્રયત્ન કરી રહ્યું હતું ત્યારે ઈરાને તેમના સમર્થનને ઘટાડવા અનેક ગુપ્ત અભિયાનો ચલાવ્યા હતા. ટ્રમ્પે પોતાના રાષ્ટ્રપતિકાળ દરમિયાન ઈરાન પર મહત્તમ દબાણ બનાવવાની નીતિનું પાલન કર્યું હતું. તેમણે ઈરાન વિરૂદ્ધ અનેક પ્રતિબંધો લાદ્યા હતા જેથી બંને દેશ વચ્ચેનું વાકયુદ્ધ ગાઢ બન્યું હતું. રિપોર્ટમાં ચૂંટણી દરમિયાન ચીને કોઈ ભૂમિકા ન ભજવી હોવાનો પણ દાવો કરાયો છે. \n", "title": "પુતિને જો બાઈડન વિરૂદ્ધ ટ્રમ્પની મદદ કરી હતીઃ અમેરિકી ગુપ્તચર વિભાગનો દાવો"}
{"text": "        સુરત, \nસુરત નગર પ્રાથમિક શિક્ષણ સમિતિની\nવીસ વર્ષ બાદ યોજાયેલી ચુંટણી તોફાની બની હતી. મતદાન પ્રક્રિયા પુરી થયાં બાદ આપના\nએક ઉમેદવાર હારી જતાં મતગણતરી થતી હતી તે હોલમાં જ ગાળાગાળી અને મારામારી થઈ હતી. ચૂંટણી\nપરિણામ જાહેર થયા બાદ વિપક્ષે મતદાનનું સાહિત્ય છીનવીને ફાડવાનો પ્રયાસ કર્યો હતો.\nત્યાર બાદ વિપક્ષના કોર્પોરેટરો અને સમર્થકોએ પાલિકામાં તોડફોડ કરીને હોબાળો મચાવતાં\nવિપક્ષી કોર્પોરેટરોને ગુનેગારો હોય તેમ પોલીસે અહીથી ઉંચકી લીધા હતા.\nસુરત નગર પ્રાથમિક શિક્ષણ સમિતિના\nઆઠ સભ્યો માટે નવ ઉમેદવારી પત્રક આવતા ચૂંટણી યોજાઇ હતી. ચુંટણીમાં ભાજપ પ્રેરિત અપક્ષ\nઉમેદવાર  રાકેશ ભીકડીયાને ૯૮ મત જ્યારે આપના\nઉમેદવારને 95 મત મળતા આપના ઉમેદવારની હાર થઇ હતી. ચૂંટણી અધિકારી તરીકે મેયરની અધ્યક્ષતામાં\nમતગણતરી થઇ તે દરમિયાન ઉમેદવારો, પાલિકાના શાસક પક્ષ અને વિપક્ષના પદાધિકારીઓ હાજર\nરહ્યા ંહતા. ચુંટણીમાં દરેક કોર્પોરેટરોએ આઠ મત આપવાના હતા. પરંતુ એક બેલેટ પેપર પર\nઆઠના બદલે સોળ મત આપતાં તે મતદાન પત્ર રદ્દ કરાયું હતું. જેને લીધે આખી બાજી પલટાઇ\nગઇ હતી અને વિપક્ષના એક સભ્યની હાર થઇ હતી. \nજેથી ફરીથી મતગણતરી કરવા અને બેલેટ\nપેપર બતાવવા વિપક્ષે માંગ કરી હતી જે ચૂંટણી અધિકારી એવા મેયરે ફગાવી દીધી હતી. જેથી\nઉશ્કેરાયેલા પરાજીત ઉમેદવાર અને વિપક્ષે હોબાળો મચાવી સરદાર ખંડમાં ખુરશી, માઇક અને\nટેબલની તોડફોડ શરૃ કરી દીધી હતી. ભાજપના વિરોધમાં સૂત્રોચ્ચાર કરાયા હતા. તો ભાજપીઓએ\nવળતામાં સૂત્રો પોકાર્યા હતા કે, આપીયા ફુટી ગયા છે, આપીયા ગદ્દાર છે. \nસિક્યુરીટી ગાર્ડસ દ્વારા સમજાવટ\nથતા ધમાચકડી ચાલુ રહેતા બહાર પહેલેથી તહેનાત પોલીસને સભાખંડમાં બોલાવવી પડી હતી. પણ\nપોલીસની સમજાવટ છતા હોબાળો ચાલુ રહેતા બળપ્રયોગ કરીને વિપક્ષના કોર્પોરેટરો અને સમર્થકોને\nખેંચની પોલીસ જીપમાં બેસાડી દેવાયા હતા. મતગણતરી બાદ અપેક્ષા મુજબ હોબાળો થયો અને તોડફોડ\nથતાં વીસ વર્ષ બાદ થયેલી શિક્ષણ સમિતિની ચુંટણી તોફાની અને વિવાદી બની હતી. \nસિક્યુરીટી-પોલીસ ન હોત તો આ લોકો\nકપડા પણ ફાડી નાંખતેઃ મેયર\nવિપક્ષે\nમેયર તો ઠીક મહિલાનું પણ સન્માન જાળવ્યું નથીઃ શરૃઆતથી એક-એક બેલેટ પેપર બતાવાતું હતું\nસુરત, \nશિક્ષણ સમિતિની ચુંટણીના ચુંટણી અધિકારી અને મેયર એવા હેમાલી\nબોઘાવાલાએ તોફાન બાદ વિપક્ષ પર ગંભીર આક્ષેપ લગાવ્યો છે. વિપક્ષે મેયર તો ઠીક એક મહિલાનું\nપણ સન્માન જાળવ્યું નથી. ચુંટણી હારી ગયાં બાદ વિપક્ષનું વર્તન અશોભનિય હતું. જો પોલીસ\nઅને  સિક્યુરીટી ન હોત તો આ લોકો કપડાં પણ ફાડી\nનાંખતે તેવું લાગતું હતું.\nમેયેરે જણાવ્યુ ંહતું કે, મત ગણતરી\nશરૃ થઈ ત્યારે શરૃઆતથી એ જ એક એક બેલેટ પેપર બતાવવામાં આવતું હતું પરંતુ ગણતરી પુરી\nથયા ંબાદ આપના ઉમેદવારની હાર દેખાતા જ વિપક્ષનું અશોભનીય અને અભદ્ર વર્તન  શરૃ થયુ ંહતું. સરદાર ખંડને છાજે નહીં તેવા શબ્દોનો\nઉપયોગ કરવામા આવ્યો હતો. હારેલા ઉમેદવાર થતા અન્ય સભ્યોએ સરદાર ખંડની મિલ્કતોની તોડફોડ\nકરી હતી અને બેલેટ પેપર તથા અન્ય સામગ્રી ઝુંટવીને ફાડવાનો પ્રયાસ કર્યો હતો. બેલેટ\nપેપર તો ફાટયા નથી પરંતુ ગણતરી દરમિયાન ઉપયોગમાં લેવાયાલા કાગળ વિપક્ષી નેતાએ ફાડી\nનાંખ્યા હતા. \nમત ગણતરી દરમિયાન આપના ઉમેદવાર રમેશ\nપરમારને એક પેપરમાં આઠ મત મળ્યા હતા તેમાંથી એક મદ્દ રદ્દ થયો હતો તે પણ પહેલાં બતાવાયો\nહતો. ત્યાર બાદ બીજા એક બેલેટ પેપરમાં આઠને બદલે સોળ મત હતા તે બેલેટ પણ તેમને બતાવીને\nમત રદ્દ કરાયો હતો. પરંતુ ગણતરી બાદ પોતાના સભ્યોની હાર જોતાં  વિપક્ષે તોફાન કર્યા હતા. તેઓનું વર્તન એટલું અશોભનીય\nહતું કે, તેઓ મારી પર ધસી આવ્યા હતા જો સિક્યુરીટી અને પોલીસ ન હોત તો આ લોકો કપડાં\nફાડી નાંખતા પણ અચકાતે નહીં.\nમારામારી નહી ધક્કામુક્કી થઇ તે પણ ભાજપના સભ્યને કારણે\nભગવાન રામનું નામનું નામ લઈ ભાજપ\nરાવણ જેવા કામ કરે છેઃ વિપક્ષ\nબેલેટ પેપર\nકયા નિયમ હેઠળ બતાવ્યું નહી ? તે જ બેલેટ બાદમાં ભાજપનો માણસ લઇને ભાગી ગયો\nસુરત, \nમ્યુનિ.ના વિપક્ષી નેતા ધર્મેશ\nભંડેરીએ કહ્યું હતું, મતગણતરી બાદ થયેલા હોબાળાના કારણે પોલીસ અને સિક્યુરીટી ગાર્ડે\nઅમને ધક્કે ચઢાવ્યા હતા. અમે આતંકવાદી થોડા છીએ કે દર વખતે પોલીસ બોલાવવી પડે તેમનામાં\nત્રેવડ ન હોય તો ઘરે બેસી જાય. \nશિક્ષણ સમિતિની ચુંટણી બાદ મતગણતરી\nપુરી થયાં બાદ અમે બીજી વખત બેલેટ પેપર જોવા માગતાં મેયરે ના પાડી અને તેના કારણે બોલાચાલી\nથઈ હતી. બીજી વખત બેલેટ પેપર નહીં બતાવી શકીએ તો અમે ક્યા નિયમ હેઠળ નહીં બતાવવામાં\nઆવે તેવું પુછતાં શાસકો પાસે કોઈ જવાબ હતો નહીં. ત્યાર બાદ તેમનો માણસ બેલેટ પેપર લઈને\nપાછળથી ભાગી ગયો હતો તેનો અર્થ એવો થયો છે કે ભાજપ સરકારે ચોરી કરી હોવાનો આક્ષેપ પાલિકાના\nવિપક્ષી નેતાએ કર્યા હતા. \nતેમણે સ્પષ્ટ કહ્યું હતુ ંકે, કોઈ\nમારા મારી થઈ નથી માત્ર ધકકા મુક્કી થઈ હતી તે પણ ભાજપના સભ્યના કારણે જ થઈ છે.  તેઓએ સિક્યુરીટી પર આક્ષેપ કરતા ંકહ્યું હતુ ંકે,\nમારા અને મારા ઉમેદવાર પર સિક્યુરીટીએ હુમલો કર્યો અને ગળું દબાવી દેવામાં આવ્યું હતું.  તેઓએ આક્ષેપ કરતા ંકહ્યું હતુ ંકે અમને એક વાર પણ\nબેલેટ પેપર બતાવવામાં આવ્યા નથી . ભાજપ સરકાર \nકાયર છે ભગવાન રામનું નામ લઈને રાવણ હરામ જેવા કામ આ લોકો કરી રહ્યાં છે.\nએક મહિલા\nઅને એક પોલીસ કર્મચારીને પણ માર મરાયો\n        સુરત, \n\n\nઆપ દ્વારા કરવામાં આવેલા વિરોધ પ્રદર્શન\nદરમિયાન વિપક્ષે મહિલાઓને આગળ કરી હતી. મેયરની ઓફિસ પર મહિલાઓ સાથે આપના એક કોર્પોરેટર\nઆવ્યા હતા અને દરવાજો તોડવાનો પ્રયાસ કર્યો હતો. દરમિયાન પોલીસ અને સિક્યુરીટી આવતાં\nએક મહિલા કોર્પોરેટરે મહિલા પોલીસ કર્મચારી સાથે રીતસરની ઝપાઝપી કરીને મહિલા પોલીસને\nનખ માર્યા હતા. જ્યારે એક કોર્પોરેટરે ડી સ્ટાફના એક કર્મચારીને પણ માર માર્યો હતો.\nજેના કારણે આવા કોર્પોરેટરને પોલીસે બળ પ્રયોગ કરીને પકડીને મુકવા પડયા હતા.\n", "title": "શિક્ષણ સમિતિમાં ભાજપ પ્રેરિત ઉમેદવાર જીતતા ગાળાગાળી, તોડફોડ"}
{"text": "\n17 સીનિયર સિવિલ જજ, જયુ.મેજિ. મેટ્રોપોલીટન મેજીસ્ટ્રેટ કક્ષાના ન્યાયાધીશોને લોકહિતના કારણસર ફરજીયાત નિવૃત્ત કરી દેવાતા ન્યાયતંત્રમાં ભારે ચકચાર મચી જવા પામી છે. આ અંગે ગુજરાત સરકારના લિગલ ડીપાર્ટમેન્ટના અંડર સેક્રેટરી એચ.એચ. વર્મા દ્વારા જાહેર થયેલ નોટિફિકેશન મુજબ 17 ન્યાયાધીશોને લોકહિતના કારણસર ગુજરાત હાઇકોર્ટની ભલામણ મુજબ ફરજીયાત નિવૃત્તિ આપી ઘરે બેસાડી દેવાયા છે.\nઆ જજોને ફરજિયાત નિવૃત્તિ પર ઉતારી દેવા માટે ગુજરાત હાઈકોર્ટે રાજ્ય સરકારને ભલામણી કરી હતી. જેને અનુસંધાને આજે રાજ્ય સરકારે 17 જજોને નિવૃત્ત કર્યા છે.\nકોને કોને નિવૃત્ત કરાયા…\nવડોદરામાં એડી. સીનીયર સિવિલ જજ જયકાંત દવે\nવડોદરાના સ્મોલ કોઝ કોર્ટના જજ ધર્મેશકુમાર પ્રજાપતિ\nજામનગરના ચીફ જયુ. મેજી. શકીલ અહેમદ શેખ\nઅમદાવાદના મેટ્રોપોલીટન જજ અતુલ ટી. કાનાણી\nઅમદાવાદના રાજેશ વી. ઓઝા\nભાવનગરના એડી. સિની. જજ અભય અનેરાવ\nજુનાગઢના લેબર જજ રૂષિકુમાર પરીખ\nબારડોલીના એડી.જ્યુ.મેજિ. કંચન રાણા\nજુનાગઢના સીનિ. સિવિલ જજ અતુલ બારોટ\nમોડાસાના પ્રિન્સીપાલ સીનિયર જજ હસમુખ નૈનુજી\nનડિયાદના સીનિયર જજ ભરત ગોંસાઇ\nમોરબીના સતીષ ધોળકીયા\nઅમદાવાદના મેટ્રો મેજીસ્ટ્રેટ બી.કે. હરિયાણી\nઅમરેલીના યુ.કે. ત્રિવેદી\nઅમદાવાદ સ્મોલ કોઝ કોર્ટના જજ યોગેશચંદ્ર ભટ્ટ\nસાબરકાંઠાના સિનિયર સિવિલ જજ હર્ષદ પંચાલ\nગાંધીધામના એડી. જયુ. મેજીસ્ટ્રેટ જે.બી.પટેલ\nઉલ્લેખનીય છે કે, ગુજરાત હાઇકોર્ટની ભલામણથી આજ વર્ષમાં બીજી વખત ફરજીયાત નિવૃતીનો હુકમ થતા ન્યાયતંત્ર વર્તુળોમાં ભારે ચકચાર જાગી છે. આ અગાઉ એડીશ્નલ સેસન્સ એન્ડ ડીસ્ટ્રીકટ જજ કક્ષાના ૧૮ જ્જોને ફરજીયાત નિવૃત કરી દેવામાં આવ્યા હતાં.\n", "title": "ગુજરાતના 17 જજોને ફરજિયાત નિવૃત્તિ પર ઉતારાયા"}
{"text": "શ્રીનગર, તા. 17 નવેમ્બર 2020, મંગળવાર\nશ્રીનગરમાં આવેલી સેન્ટ્રલ યુનિવર્સિટી ઓફ કાશ્મીરમાં ઈસ્લામિક સ્ટડીઝની પ્રવેશ પરીક્ષામાં હિન્દુ વિદ્યાર્થીએ ટોપ કરીને ઈતિહાસ રચ્યો છે.\nઆ પરીક્ષામાં ટોપ કરનાર શુભમ યાદવ પહેલો હિન્દુ અને બીન કાશ્મીરી વિદ્યાર્થી બન્યો છે.રાજસ્થાનમાં રહેતા શુભમ યાદવનુ કહેવુ છે કે, દુનિયાભરમાં થઈ રહેલા ધાર્મિક ધ્રુવીકરણના પગલે મને ઈસ્લામ ધર્મ અંગે જાણવામાં ઉત્સુકતા હતી અને એટલે મેં આ કોર્સ માટે પ્રવેશ પરીક્ષા આપી હતી.શાંતિ સ્થાપવા માટે એક બીજાના ધર્મને સમજવા બહુ જરુરી છે.\nરાજસ્થાનના શુભમ યાદવની ઈચ્છા ભવિષ્યમાં યુપીએસસી પરીક્ષા પાસ કરીને સિવિલ સર્વન્ટ બનવાની છે.તેમણે કહ્યુ હતુ કે, ભવિષ્યમાં સરકારમાં એવા લોકોની જરુર પડવાની છે જે તમામ ધર્મને સારી રીતે સમજતા હોય છે.શુભમ દિલ્હી યુનિવર્સિટીમાંથી લો કરવા માંગે છે અને આ માટે પણ તેણે પ્રવેશ પરીક્ષા આપી છે.\nતેનુ કહેવુ છે કે, જો હું લોની પરીક્ષામાં પાસ નહીં થઉં તો ઈસ્લામિક સ્ટડીઝના કોર્સમાં ભણવાનુ ચાલુ કરીશ .બીજી તરફ સેન્ટ્રલ યુનિવર્સિટી ઓફ કાશ્મીરના ઈસ્લામિક સ્ટડીઝ વિભાગના અધ્યાપકોનુ કહેવુ છે કે, આ બહુ હકારાત્મક સંકેત છે અને શુભમ યાદવને આ પરીક્ષામાં ટોપ કરવા બદલ અભિનંદન.\n", "title": "શ્રીનગરઃ ઈસ્લામિક સ્ટડીઝની પ્રવેશ પરીક્ષામાં હિન્દુ વિદ્યાર્થીએ ટોપ કરી રચ્યો ઈતિહાસ"}
{"text": "રિષભ પંત (78*) ,શિખર ધવન (54)ની અડધી સદી અને પૃથ્વી શો ના ઉપયોગી 42 રનની મદદથી દિલ્હી કેપિટલ્સે આઈપીએલ-12માં રાજસ્થાન રોયલ્સ સામે 6 વિકેટે વિજય મેળવ્યો હતો. રાજસ્થાને 20 ઓવરમાં 6 વિકેટે 191 રન બનાવ્યા હતા. જવાબમાં દિલ્હીએ 19.2 ઓવરમાં 4 વિકેટ ગુમાવી પડકાર મેળવી લીધો હતો.\nશિખર ધવન 27 બોલમાં 8 ફોર અને 2 સિક્સર સાથે 54 રન બનાવી આઉટ થયો હતો. ધવન અને પૃથ્વી શોએ પ્રથમ વિકેટ માટે 72 રન જોડ્યા હતા. ધવન પછી જલ્દી  કેપ્ટન ઐયર આઉટ થયો હતો. પંત અને પૃથ્વી શો એ 84 રનની ભાગીદારી કરી બાજી સંભાળી હતી. પૃથ્વી શો 42 રને આઉટ થયો હતો. પંત 36 બોલમાં 6 ફોર અને 4 સિક્સર સાથે 78 રન બનાવી અણનમ રહ્યો હતો અને મેચ જીતાડી હતી.\nઆ પહેલા રાજસ્થાન તરફથી સંજુ સેમસન ખાતું ખોલાયા વિના રન આઉટ થયો હતો.  સ્મિથ 50 રન બનાવી અક્ષર પટેલનો શિકાર બન્યો હતો. સ્મિથ અને રહાણે વચ્ચે 130 રનની ભાગીદારી નોંધાઈ હતી . સ્મિથે 31 બોલમાં 8 સાથે 50 રન પૂરા કર્યા હતા. સ્ટોક્સ 8 રન બનાવી મોરિસનો શિકાર બન્યો હતો. રહાણેએ શાનદાર બેટિંગ કરતા 63 બોલમાં 11 ફોર અને 3 સિક્સર સાથે 105 રન બનાવ્યા હતા.  આ પહેલા  રહાણેએ 32 બોલમાં 6 ફોર અને 2 સિક્સર સાથે 50 રન પૂરા કર્યા હતા.\nઆઇપીએલ-2019ના 40માં મુકાબલામાં દિલ્હી કેપિટલ્સના કેપ્ટન શ્રેયસ ઐયરે રાજસ્થાન રોયલ્સ સામે ટોસ જીતીને પ્રથમ ફિલ્ડિંગ કરવાનો નિર્ણય કર્યો છે. આ મેચમાં રાજસ્થાનની ટીમમાં કોઇ ફેરફાર કરાયો નથી. જ્યારે દિલ્હીની ટીમમાં સંદીપ લામિછાનેવા સ્થાને ક્રિસ મોરિસને સ્થાન મળ્યું છે.\nબંને ટીમો આ પ્રમાણે છે\nરાજસ્થાન રોયલ્સ - અજિંક્ય રહાણે, સંજુ સેમસન, સ્ટિવન સ્મિથ, બેન સ્ટોક્સ, રિયાન પરાગ, એશ્ટોન ટર્નર, સ્ટુઅર્ટ બિન્ની, શ્રેયસ ગોપાલ, જોફ્રા આર્ચર, જયદેવ ઉનડકટ, ધવલ કુલકર્ણી.\nદિલ્હી કેપિટલ્સ - પૃથ્વી શો, શિખર ધવન, શ્રેયસ ઐયર, રિષભ પંત, કોલીન ઇન્ગ્રામ, અક્ષર પટેલ, રુધરફોર્ડ, ક્રિસ મોરિસ, અમિત મિશ્રા, કાગિસો રબાડા, ઇશાંત શર્મા.", "title": "RR vs DC: પંતની આક્રમક બેટિંગ, દિલ્હી વિજય સાથે પોઇન્ટ ટેબલમાં નંબર વન"}
{"text": "\nપાકિસ્તાન દેવાના ડુંગર નીચે દબાયેલું છે. તેમાંથી બહાર નિકળવામાં પાકિસ્તાનને વર્ષો લાગી શકે છે. વડાપ્રધાન ઈમરાન ખાનના નેતૃત્વ હેઠળની પાકિસ્તાનની નવી સરકારે જ સ્વિકાર્યું છે કે, અગાઉની સરકારો દ્વારા એટલી બધી લોન લેવામાં આવી છે કે આજે પાકિસ્તાન લોન કરતા અનેક ઘણું તેનું વ્યાજ ચુકવી રહ્યું છે.\nઈમરાન ખાને એક સરકારી કાર્યક્રમ દરમિયાન ખુદ કબુલ્યું હતું કે, આજે પાકિસ્તાનની સરકાર દરરોજ દેવાના બદલામાં 6 બિલિયન રૂપિયા એટલે કે 11,00,00,00,000 એટલે કે 11 અબજ રૂપિયા વ્યાજ તરીકે ચુકવી રહ્યું છે.\nઈમરાન ખાન રેલવે લાઈન ટ્રેકિંગ સર્વિસ અને થલ એક્સપ્રેસ ટ્રેન સેવાના ઉદ્ઘાટન પ્રસંગે આ જાણકારી આપી હતીએ. તેમણે કહ્યું હતું કે, ગત સરકારોના કારણે આપણે આજે રોજ લગભગ 11 અબજ રૂપિયાથી વધારેનું વ્યાજ ચુકવી રહ્યાં છીએ.\nખાને કહ્યું હતું કે, આ કારણે જ અમે તમામ મંત્રીઓને કહ્યું છે કે, તેઓ ખર્ચા ઘટાડે. ગત સરકારો તરફથી આપવામાં આવેલી અનેક એનઆરઓના કારણે સરકારી ખજાનાને ખુબ જ નુંકશાન થયું છે.\nઆ સાથે જ ઈમરાન ખાને રેલવે મંત્રી શેખ રશીદને નિર્દેશ આપ્યા હતાં કે, તેઓ ભ્રષ્ટાચાર સાથે સંબંધીત બાબતોને રાષ્ટ્રીય જવાબદેહ બ્યૂરોને મોકલે. તેમણે જણાવ્યું હતું કે, 157 બિલિયન રૂપિયા ગેસ સેક્ટર પર ખર્ચ કરવામાં આવી રહ્યાં છે. દર વર્ષે 50 બિલિયન રૂપિયાના ગેસ ભંડારનો દુરૂપયોગ કરવામા આવે છે. તેમણે સીપીઈસીનો રાગ આલાપતા કહ્યું હતું કે, અમારી સરકાર સત્તામાં આવતા જ ચીન સાથે સીપીઈસી પ્રોજેક્ટ અંતર્ગત અનેક પ્રોજેક્ટો પર કામ હાથ ધરવામાં આવ્યું છે.\nઆ દરમિયાન શેખ રશીદે જણાવ્યું હતું કે, અગાઉની સરકારે રેલવે વિભાગમાં અનેક ખામીઓ શોધી કાઢી છે. અગાઉની સરકારો દ્વારા એક અબજ રૂપિયાની કિંમતની મશીનો ખરીદવામાં આવી, જે કોઈ જ કામની નથી. લગભગ 400 થી 500 બિલિયન રૂપિયાનું ઓકારા અને નારોવાલ સ્ટેશન પર કોઈ જ કારણ વગર આંધણ કરી દેવામાં આવ્યું.\n", "title": "દેવાના ડુંગર નીચે દબાયેલું પાકિસ્તાન દરરોજ જે વ્યાજ ચૂકવે છે તે આંકડા ગણતા થાકી જશો"}
{"text": "\nસુશાંતસિંહ રાજપૂત (Sushant singh Rajput)ના મોતને અંદાજીત 6 મહિના થઈ ચૂક્યા છે. જો કે હજુ સુધી આ સવાલનો જવાબ નથી મળ્યો કે સુશાંતનું મોત કેવી રીતે થયું ? દેશના ત્રણ મોટી તપાસ એજન્સીઓ આ સવાલનો જવાબ મહિઓ સુધી તપાસ કર્યા પછી પણ નથી જાણી શકી. હજુ  પણ કેટલાક જવાબ લોકોને નથી મળ્યા.\nલાંબા સમય સુધી દેશ આ મામલામાં સીબીઆઈ (CBI)ની તપાસની માગની માગ કરી રહ્યો હતો. પરંતુ સીબીઆઈ(CBI)ના હાથમાં તપાસ આવ્યા પછીથી અત્યાર સુધીમાં આ મામલામાં ચાર્જશીટ દાખલ નથી કરવામાં આવી. પુનીત કૌર ધંડા (Punik Kaur Dhanda)એ સુપ્રીમ કોર્ટ (Suprime Court)માં એક અરજી દાખલ કરી કરતા દેશની સૌથી મોટી તપાસ એજન્સીની કાર્યવાહી અને તપાસ ઉપર સવાલ ઉઠાવ્યા છે.\nઅરજી મુજબ સુપ્રીમ કોર્ટે 19 ઓગસ્ટે તપાસ સીબીઆઈ(CBI)ને સોંપી હતી અને ત્યારથી અત્યાર સુધીમાં માત્ર કહેવા માત્ર તપાસ અને કાર્યવાહી કરવામાં આવી છે. અરજીમાં આરોપ છે કે સીબીઆઈ પોતાની જવાબદારી સમજી બરાબર રીતે આ મામલાની તપાસ નથી કરી રહી અને અત્યાર સુધીમાં કહેવા માત્રની તપાસ અને કાર્યવાહી કરવામાં આવી છે. આ કારણે આ કેસની તપાસનું પરિણામ હજુ સુધી નથી મળ્યું.\nઅરજીમાં કહેવામાં આવ્યું છે કે હત્યા જેવા ગંભીર ગુનામાં કાનૂન 90 દિવસમાં ચાર્જશીટ દાખલ કરવાની સમય સીમા નિર્ધારિત કરે છે. પરંતુ વર્તમાન મામલામાં તપાસ એજન્સી પોતાની ભૂમિકા નિભાવવામાં નિષ્ફળ રહી છે અને વર્તમાન મામલામાં મોડું થતા માત્ર પ્રશાસનની ન્યાયની પ્રક્રિયાનું નામ માત્ર ભારતમાં જ નહીં પરંતુ વિશ્વભરમાં ખરાબ થઈ રહ્યું છે.\nઆ વીડિયો પણ જુઓઃ અમદાવાદ બાળવા હાઇવે પર ટાયર સળગાયવા\n\n", "title": "સુશાંત સિંહ રાજપૂત કેસમાં CBIની તપાસને લઈને ઉઠ્યા સવાલ, સુપ્રીમ કોર્ટમાં દાખલ કરવામાં આવી અરજી"}
{"text": "\nભાજપે પોતાના 4 દિવસનાં વિજય સંકલ્પ અભિયાનનાં અંતર્ગત 12 લોકસભા સીટ પર વિજય સંકલ્પ સંમેલન શરૂ કર્યું છે. જેના ભાગરૂપે જીતુ વાઘાણી અને વાસણ આહિર પોરબંદરમાં, ભુપેન્દ્રસિંહ ચુડાસમા, મનસુખ માંડવિયા અને જયદ્રથસિંહ પરમાર આણંદમાં, મનસુખ માંડવિયા અને ભરત પંડ્યા ભરૂચમાં, તો પંચમહાલમાં જશવંતસિંહ ભાભોર અને ભાર્ગવ ભટ્ટે તેમ જ નવસારીમાં પૂનમ મહાજન અને ઇશ્વર પટેલ ઉપસ્થિત રહેશે.\nવિજય સંકલ્પ સંમેલનમાં આણંદ ખાતે મનસુખ માંડવિયાએ પ્રિયંકા ગાંધી પર જોરદાર પ્રહાર કર્યા હતા. મનસુખ માંડવિયાએ કહ્યું કે, “દાદીમાં જેવું ના કો હોય એટલે સત્તા મળી જાય? જો નાકથી જ સત્તા મળતી હોત તો ચીનમાં ઘરે ઘરે રાષ્ટ્રપતિ હોય.” આણંદમાં મનસુખ માંડવિયાનાં આ વાગ્બાણથી બીજેપીએ પ્રિયંકા ગાંધીને નિશાને લીધા હતા.\nઉલ્લેખનીય છે કે 24 માર્ચનાં રોજ મુખ્યમંત્રી વિજય રૂપાણી અને ડેપ્યુટી સીએમ નીતિન પટેલ મહેસાણા ખાતેથી વિજય સંકલ્પ સંમેલનની શરૂઆત કરી હતી. 27 તારીખ સુધી ચાલનારા આ કાર્યક્રમ અંતર્ગત લોકસભાની તમામ 26 બેઠકો પર વિજય સંકલ્પ સમેલનનું આયોજન કરવામાં આવશે.\n\n", "title": "“દાદીમા જેવું નાક હોય એટલે સત્તા મળી જાય?” પ્રિયંકા ગાંધી પર મનસુખ માંડવિયાનાં પ્રહાર"}
{"text": "દાંતીવાડા,તા.01\nબનાસકાંઠા પોલીસ દ્વારા જીલ્લામાં આવેલ આતરરાજ્ય ચેકપોસ્ટ\nપર હેલ્થવિભાગ સાથે સંકલન કરી રાજસ્થાનથી પ્રવેશ કરતાં મુસાફરોના ૭૨ કલાક પહેલાં\nઆરટીપીસીઆર ટેસ્ટ હોય તેણે જ પ્રવેશ આપવામાં આવી રહ્યો છે. અને જેમણી પાસે ટેસ્ટ\nનથી તેમણે ગુજરાતમાં પ્રવેશ નથી અપાઈ રહ્યો. આ ટેસ્ટિંગ પ્રકીયામાં માલવાહક\nવાહનને  બાદ રાખવામાં આવ્યા છે. આદેશ\nઅનુસાર બનાસકાંઠા જીલ્લાની ગુદરી ચેકપોસ્ટ પર પાંથાવાડા પોલીસ અને હેલ્થ વિભાગની\nટીમ દ્વારા પ્રથમ દિવસે સવારથી સખત કાર્યવાહી કરતાં રાજસ્થાનમાંથી ગુજરાતમાં\nપ્રવાસ કરતાં મુસાફરોના આરટીપીસીઆર ટેસ્ટ ચકાસણી કર્યા બાદ પ્રવેશ અપાઈ રહ્યો છે.\nજો ન હોય તો તેમણે પરત મોકલી આપવામાં આવે છે. લોકલ ગાડીઓમાં પ્રવેશ કરનારાના આધાર\nકાર્ડચેક કરી જવા દેવામાં આવે છે.\nગુજરાતની આતરરાજ્ય ચેકપોસ્ટ પર આજથી ગુજરાત પ્રવેશતા\nવાહનોના આરટીપીસીઆર ટેસ્ટ ફરજિયાત કરાયા છે ત્યારે રાજસ્થાનની મંડાર ચેકપોસ્ટ પર\nરાજસ્થાન આરોગ્ય વિભાગ અને પોલીસ દ્વારા ગુજરાતમાંથી રાજસ્થાનમાં પ્રવેશ કરતાં\nમુસાફરોનુ ચેકીંગ હાથ ધરાયુ છે. તેમાં રાજસ્થાન આરોગ્ય વિભાગ દ્વારા જેમણા ૭૨ કલાક\nપહેલાના આરટીપીસીઆર ટેસ્ટ ન હોય તેમણે પ્રવેશ નથી. અપાતો અથવા તેમણે જ્યાં જવાનુ\nહોય છે ત્યાં ૧૫ દિવસ હોમ ક્વોરન્ટાઈન કરવામાં આવે છે. ગુંદરી બોડર ચેકિંગ દરમિયાન\n૭૪ નેગેટિવ આવ્યા તેમજ ૨૩૪ લોકોનો રેપિડ ટેસ્ટ કરવામાં આવ્યા ૧૨૬ને રાજસ્થાન તરફ\nપાછા મોકલાયા હતા.\n", "title": "ગુંદરી ચેકપોસ્ટ પર કોરોના રેપીડ ટેસ્ટની સઘન તપાસ"}
{"text": "ફરી 'ઇન્સ્પેક્ટર રાજ' આવવાની ઝવેરીઓને આશંકા \nદેશના મોટાભાગનાં શહેરોમાં બંધને વ્યાપક પ્રતિસાદ\nઅમદાવાદ : ઓલ ઇન્ડિયા જેમ્સ એન્ડ જ્વેલરી ડોમેસ્ટિક કાઉન્સિલ (GJC) દ્વારા હોલમાર્કિંગ યુનિટ આઇડી (HUID) સિસ્ટમ વિરૂદ્ધ ટોકન હડતાળનું એલાન આપવામાં આવ્યુ હતુ જેને ગુજરાત સહિત દેશભરના વિવિધ જ્વેલર્સ એસોસિએશન તરફથી તેને ટેકો મળતા દેશના મોટાભાગના શહેરોમાં એક દિવસની હડતાળને વ્યાપક પ્રતિસાદ મળ્યો હતો. \nએક દિવસની હડતાળમાં ગુજરાતભરમાંથી 15,000થી વધારે જ્વેલર્સોએ કામકાજ બંધ રાખીને હડતાળને સમર્થન આપ્યુ હતું. કર્ણાટક, ગુજરાત, મહારાષ્ટ્ર, રાજસ્થાન સહિતના રાજ્યોમાં જ્વેલર્સે દૂકાનો બંધ રાખી ટેકો પૂરો પાડયો હતો. જો કે મુંબઈમાં સ્થાનિક ઝવેરી બજારમાં કેટલીક દૂકાનો ખૂલી રહી હોવાનું બજારના વર્તુળોએ જણાવ્યું હતું. \nદેશભરના 350 સંગઠનો તથા ફેડરેશન્સે આ હડતાળને ટેકો આપ્યો હતો. હોલમાર્ક યુનિક આઈડેન્ટિફિકેશન નંબરનો અમલ અવ્યવહારૂ છે, તે કોઈપણ સંજોગોમાં પાછો ખેંચાવો જોઈએ એમ કાઉન્સિલના સુત્રોએ જણાવ્યું હતું.\nસરકાર અમને મૌખિક ખાતરી આપે છે, પરંતુ  તે અમને માન્ય નથી. આ માટે સરકાર કાનૂની રીતે જાહેરાત કરે તેવી અમારી માગણી છે, એમ પણ  સુત્રોએ ઉમેર્યું હતું. સરકાર તરફથી હકારાત્મક પ્રતિસાદની અપેક્ષા રખાઈ રહી છે.  જ્વેલરીના હોલમાર્ક સામે અમને કોઈ વાંધો નથી પરંતુ એચયુઆઈડી એટલે ઈન્સ્પેકટર રાજને આમંત્રણ આપવા જેવું છે.\nજ્વેલર્સ એસોસિએશન ઓફ ઇન્ડિયાના પ્રમુખ જિગર સોનીએ જણાવ્યું કે, અમદાવાદમાં લગભગ 6000 સોનાના દાગીનાની દુકાનો અને શો-રૂમના માલિકો એક સરળ હોલમાર્કિંગ પ્રક્રિયાની માંગણી સાથે હડતાળમાં સામેલ થયા છે. તેમણે દાવો કર્યો છે કે સોના-ચાંદીના વેપારીઓ અને ઝવેરીઓએ દુકાનો-શોરૂમ બંધ રાખી હડતાળને બહોળો ટેકો આપ્યો છે.\n અમદાવાદ, રાજકોટ સહિત ઘણા મુખ્ય શહેરોમાં આજે જ્વેલરી શો-રૂમ બંધ હતા જેમાં રાજકોટમાં લગભગ 4000 અને સુરત સહિત સમગ્ર દક્ષિણ ગુજરાતમાં 3500 જ્વેલરી શો-રૂમ બંધ હતા. કેન્દ્ર સરકારે હોલમાર્કિંગ યુનિક આઇડીનો અમલ પ્રથમ તબક્કામાં 16 જૂન 2021થી દેશના 28 રાજ્યો અને કેન્દ્ર શાસિત પ્રદેશોના 256 જિલ્લામાં લાગુ કર્યો છે. સોનાના હોલમાર્કિંગથી તેની શુદ્ધતા વિશે જાણી શકાય છે.\n", "title": "હોલમાર્કિંગ યુનિક ID નિયમ વિરૂદ્ધ  હડતાળમાં 15,000 જ્વેલર્સ જોડાયા"}
{"text": "દાંતા #દાંતા પંથકમાં છેલ્લા ચારેક દિવસથી આતંક મચાવી રહેલા નરભક્ષી રીંછને પકડવા માટે વન વિભાગ દ્વારા સર્ચ ઓપરેશન હાથ ધરવામાં આવ્યું છે. માદા રીંછે અત્યાર સુધીમાં ત્રણ યુવાનોને શિકાર બનાવ્યા છે અને ચાર વ્યક્તિઓને ઘાયલ કર્યા છે.\nદાંતા તાલુકાના કાંસા ગામ વિસ્તારમાં માદા રીંછના આતંકથી લોકો ફફડી રહ્યા છે. રવિવારથી લઇને મંગળવાર સુધીમાં ત્રણ વ્યક્તિઓને મોતને ઘાટ ઉતાર્યા બાદ આજે પણ આ નરભક્ષી રીંછ પકડાયું નથી ત્યારે લોકોમાં ભયનો માહોલ છે.\nરીંછને પકડવા માટે વન વિભાગે ખાસ આયોજન કર્યું છે. 100થી વધુની લોકોની ખાસ ટીમો બનાવાઇ છે અને જંગલ વિસ્તારમાં સર્ચ ઓપરેશ હાથ ધરાયું છે. ઉપરાંત ટ્રાન્કવીલાઇજેઝન ગન, પાંજરૂ, ટ્રેપિંગ કેમેરા સહિતના સાધનોનો પણ ઉપયોગ કરાઇ રહ્યો છે.\nરીંછે ત્રણને ફાડી ખાધા\nહોળીના દિવસથી લઇને મંગળવાર સુધીમાં રીંછે ત્રણ વ્યક્તિઓને પોતાના શિકાર બનાવ્યા છે અને જીવતા ફાડી ખાધા છે. અમીરગઢ તાલુકાના ખાપરાના ભીખાભાઇ (ઉ.વ.35), ખાપરાના ભાણાભાઇ (ઉ.વ.25) અને વન કર્મી રાયકણભાઇ પટણીનું મોત નીપજ્યું છે. જ્યારે ચારથી વધુને ઇજાઓ થવા પામી છે.\nહોળીના દિવસે પહેલો શિકાર\nઅમીરગઢ તાલુકાના ખાપરા ગામના ભીખાભાઇ ગલાભાઇ વહેલી સવારે ખેતર બાજુ જવા નીકળ્યા હતા. પરંતુ સાંજ થવા સુધી ઘરે પરત ફર્યા હતા. એમને શોધવા લોકો ખેતર અને જંગલમાં નીકળ્યા હતા. જ્યાં દાંતાના કાંસા ગામની સીમ નજીક રીંછ ભીખાભાઇના મૃતદેહનું ભક્ષણ કરી રહ્યું હતું.\nબચવા ઝાડ પર ચડ્યા પણ...\nભીખાભાઇને શોધતા શોધતા ભાણાભાઇ, કાળુભાઇ અને રામાભાઇ દાંતાના કાંસાની સીમમાં આવી પહોંચ્યા હતા. જ્યાં એક રીંછ ભીખાભાઇનું ભક્ષણ કરતાં ભાણાભાઇ સહિતે રીંછનો સામનો કર્યો હતો. પરંતુ આતંકી રીંછે આ ત્રણેય પર હુમલો કર્યો હતો. જેમાં રીંછથી બચવા ભાણાભાઇ ઝાડ પર ચડ્યા હતા પરંતુ રીંછે એમને શિકાર બનાવ્યા હતા.\nવન કર્મીને રીંછ ઉઠાવી ગયું\nઆતંકી રીંછે વન કર્મીને શિકાર બનાવ્યા હતા. કાંસા ડુંગર પર આગ લાગતાં એને કાબુમાં લેવા માટે વન કર્મીઓ જંગલમાં આવ્યા હતા. આ સમયે રીંછે હુમલો કરતાં વન કર્મી રાયકણભાઇ પટણી નીચે પડી ગયા હતા. જેમને રીંછ ઉઠાવી ગયું હતું.", "title": "દાંતા પંથકમાં આતંક મચાવતા નરભક્ષી રીંછને પકડવા વન વિભાગનું સર્ચ ઓપરેશન"}
{"text": "મધુબની, તા. 3 નવેમ્બર, 2020, મંગળવાર\nબિહારમાં વિધાનસભાની ચૂંટણીનો પ્રચાર કરી રહેલા મુખ્ય પ્રધાન નિતિશ કુમારે વિરોધનો સામનો કરવો પડયો હતો. અહીંના મધુબનીમાં હરલાખીમાં રેલી સંબોધી રહેલા નિતિશ કુમાર પર સૃથાનિક દ્વારા ડુંગળીઓ ફેરવામાં આવી હતી.\nનિતિશ કુમારનું ભાષણ ચાલુ હતું ને ડુંગળીઓનો વરસાદ થતો હોય તેમ વિરોધ કરી રહેલા લોકોએ ડુંગળીઓ પંચ પર ફેકી હતી. જે દરમિયાન નિતિશ કુમારે કહ્યું હતું કે ખુંબ ફેંકો, હજુ ફેંકો, ખુબ ફેંકો. જોકે બાદમાં સિક્યોરિટી દ્વારા ડુંગળી ફેકનારાઓની અટકાયત કરાતા નિતિશ કુમારે કહ્યું હતું કે તેમને પકડો નહીં, તેમના પ્રત્યે કોઇ ધ્યાન ન આપો. \nબાદમાં ડુંગળીઓ ફેકનારાને સૃથળ પરથી લઇ જવામા આવ્યા હતા, જેથી નિતિશ કુમારે પોતાનું ભાષણ ફરી શરૂ કરી દીધુ હતું. જેમાં તેમણે કહ્યું હતું કે તેજસ્વી યાદવ વચન આપી રહ્યા છે કે તેઓ બિહારમાં 15 લાખ લોકો માટે રોજગારી ઉભી કરશે.\n જ્યારે તેમના પિતા લાલુ યાદવ અને આરજેડીના 15 વર્ષના શાસનમાં આટલી નોકરી નથી આપવામાં આવે.  અગાઉ પણ આ જ પ્રકારના હુમલા નિતિશ કુમાર અને તેમના સહિયોગી પક્ષોના નેતાઓની રેલીમાં થઇ ચુક્યા છે.\n બિહારમાં લોકો સૃથાનિક મુદ્દાઓને લઇને ભારે ગુસ્સામાં હોવાથી આ રીતે પોતાનો ગુસ્સો વ્યક્ત કરી રહ્યા છે. થોડા દિવસ પહેલા જ નિતિશ કુમારની છાપરામાં રેલી દરમિયાન લોકોએ અડફેટે લીધા હતા, જે દરમિયાન ગુસ્સે ભરાયેલા નિતિશે કહ્યું હતું કે આ રીતે હોબાળો ન કરો, મત ન આપવા હોય તો ન આપતા.\n", "title": "લોકોએ ચાલુ ભાષણે નિતિશ કુમાર પર ડુંગળીઓ ફેંકી રોષ ઠાલવ્યો"}
{"text": "-સુરત\nહાઇકોર્ટમાં જામીન અરજી પેન્ડિંગ છતા સેશન્સમાં જામીન માંગતા ફરિયાદ પક્ષે વાંધો  લીધોઃ કોર્ટે ટકોર કરતા આરોપીએ અરજી ખેંચી લીધી\nતક્ષશિલા\nઆર્કેડ આગ હોનારત કાંડમાં જેલવાસ ભોગવતા આરોપી બિલ્ડર દિનેશ વેકરીયા એ ગઈકાલે સુરત\nસેશન્સ કોર્ટમાં કરેલી જામીન મુક્તિની માંગના વિરોધમાં આજે સરકાર પક્ષે વાંધો\nઉઠાવતા આરોપીના બચાવપક્ષે એડીશ્નલ સેશન્સ જજની ટકોર બાદ જામીન મુક્તિની માંગને પરત\nખેંચી લીધી હોવાની વિગતો સાંપડી છે.\nઆજથી બે\nવર્ષ પહેલાં 22 માસુમ વિદ્યાર્થીઓનું મોત નિપજાવનાર તક્ષશિલા આર્કેડ આગ હોનારત\nકાંડમાં સુરત ક્રાઈમ બ્રાંચે સાપરાધ મનુષ્ય વધના ગુનાઈત કારસામાં જેલભેગા કરેલા\nઆરોપી બિલ્ડર દિનેશ વેકરીયાએ ગઈકાલે સુરત સેશન્સ કોર્ટમાં ચાર્જશીટ બાદ જામીન માટે\nમાંગ કરી હતી.જેની આજે સુનાવણી હાથ ધરવામાં આવતાં આરોપી બિલ્ડરના જામીનની માંગના\nવિરોધમાં સરકારપક્ષે ખાસ નિયુક્ત સરકારી વકીલ પી.એન.પરમાર તથા મૂળ ફરિયાદી વાલીઓ\nતરફે  પિયુષ માંગુકીયાએ વાંધો ઉઠાવ્યો હતો.\nસરકારપક્ષે\nઅદાલતનું ધ્યાન દોરતા જણાવ્યું હતું કે આરોપી બિલ્ડર દિનેશ વેકરીયાની જામીન અરજી ગુજરાત\nહાઈકોર્ટમાં પેન્ડીંગ છે.જે હકીકત જાણવા છતાં આરોપીએ સુરત સેશન્સ કોર્ટમાં જામીન માંગ્યા\nછે.જેથી કાયદાકીય જોગવાઈ મુજબ આરોપીએ હાઈકોર્ટમાં નિર્ણાયાધીન અરજી પર ચુકાદો બાકી\nછે.જેથી આરોપીએ  હાઈકોર્ટમાંથી જામીન અરજી પરત\nખેંચીને ટ્રાયલ કોર્ટમાં જામીન માંગવા જોઈએ.અથવા હાઈકોર્ટમાં જામીન અરજીની સુનાવણી\nબાદ ચુકાદાની રાહ જોવી જોઈએ.જેથી સરકારપક્ષે કોર્ટનું ધ્યાન દોરતા સુરત સેશન્સ જજે\nઆરોપીના બચાવપક્ષને આ બાબતે આકરી ટકોર કરતા જામીન અરજીકોઈ પણ ગુણદોષમાં ઉતર્યા વિના\nજ  પરત ખેંચી લીધી હતી.\n", "title": "તક્ષશિલા હોનારત કેસમાં બિલ્ડર દિનેશ વેકરીયાએ જામીન અરજી પરત ખેંચી"}
{"text": "\nપુલવામાં હુમલા પર મંગળવારે પાકિસ્તાની પીએમ ઇમરાન ખાને ભારતને એડ્રેસ કર્યું. તેની પર પ્રખ્યાત રાઇટર જાવેદ અખ્તરે જવાબ આપ્યો છે. સાથે જ હુમલાની જવાબદારી ન લેવા પર પાકિસ્તાનની આલોચના કરી છે.\nએટલું જ નહીં, અખ્તરે આ ઘટનાને પણ શેર કરી છે જેમા તેમને પાકિસ્તાની ન્યૂઝ એન્કર પર નિશાન સાધ્યું હતું. અખ્તરે કહ્યું, ઇમરાને નો બોલ ફેંક્યો છે. દર વખત તે પુછે છે કે તમને કેમ લાગે છે કે આ અમે કર્યું છે.\n<>\n\nજાવેદ અખ્તરે એક ઘટના અંગે જણાવતા લખ્યું, મુંબઇ આતંકી હુમલા બાદ પાકિસ્તાનની એક ટીવી એન્કરે મને પૂછ્યું કે શુ તમે એવું સમજો છો કે આ પાકિસ્તાને કર્યું છે. આ તો કોઇપણ દેશ હોય શકે છે. મેં પણ કહ્યું કે ઠીક છે ચલો તમને 3 ઓપ્શન આપીશ. તમારે એકને પસંદ કરવાનું છે. બ્રાઝીલ, સ્વીડન અને પાકિસ્તાન.\nજણાવી દઇએ કે પાક. પીએમ ઇમરાન ખાને આશરે 6 મિનિટના લાંબા વીડિયોમાં આ વાતથી ઇન્કાર કર્યો છે કે ભારતમાં થયેલા હુમલામાં પાકિસ્તાનનો હાથ છે. જો પાકિસ્તાને હુમલો કર્યો છે તો તેના પુરાવા આપે. ઇમરાને ભારતને ધમકી પણ આપી હતી કે ભારત પાકિસ્તાન પર અટેક કરશે તો તે પણ તેનો જડબાતોડ જવાબ આપશે.\n", "title": "પાકિસ્તાન પીએમ ઇમરાનના નિવેદન પર જાવેદ અખ્તરની ‘સિક્સર’, કહ્યું તમે નો બોલ…"}
{"text": "\nટીમ ઇન્ડિયાનો કેપ્ટન વિરાટ કોહલી દુનિયાના સૌથી વધુ કમાણી કરનાર ક્રિકેટ ખેલાડીઓમાંથી એક છે. તે શાનદાર લક્ઝરી લાઇફ જીવે છે. વેસ્ટઇન્ડીઝમાં ત્રણે ફોર્મેટની સિરીઝ જીત્યા બાદ કેપ્ટન કોહલી સ્વદેશ પરત ફર્યો છે. આ દરમિયાન તે પત્ની અનુષ્કા શર્મા સાથે મુંબઈ એરપોર્ટ પર સ્પોટ થયો હતો.\nપરંતુ આ દરમિયાન સૌથી વધુ જેની ચર્ચા થઈ તે છે વિરાટ કોહલીની ઘડિયાળ જે કોઈ સામાન્ય ઘડિયાળ નથી. વિરાટની આ ઘડિયાળની કિંમત જાણી તમે હેરાન થઈ જશો. મીડિયા રિપોર્ટ મુજબ વિરાટની આ ઘડિયાળની કિંમત આશરે 70 લાખ રૂપિયા છે. વિરાટ કોહલી પાસે કપડા, બૂટ અને ઘડિયાળોનું બ્રાન્ડેડ કલેક્શન છે. વિરાટની ઘડિયાળમાં શાનદાર ફીચર્સ છે. આ ઘડિયાળમાં ગોલ્ડ, ડાયમંડ અને લીલમ રત્નોનો ઉપયોગ કરવામાં આવ્યો છે.\n\nપ્રાપ્ત માહિતી મુજબ વિરાટ પાસે એકથી એક બ્રાન્ડેડ ઘડિયાળોનું કલેક્શન છે. ઉપરાંત મીડિયા રિપોર્ટ મુજબ વિરાટ કોહલી જે કંપનીનું પાણી પીવે છે તેની કિંમત પણ આશરે 600 રૂપિયા પ્રતિ લીટર છે. વિરાટ એવિયન નામની કંપનીનું પાણી પીવે છે. આ કંપનીની એક લીટર પાણીની બોટલની કિંમત લગભગ 600 રૂપિયા છે.\nઆ વીડિયો પણ જુઓ: રાજ્યભરમાં બાળકો ઉઠાવી ભીખ મગાવવાનું રેકેટ\n\n", "title": "600 રૂપિયા પ્રતિ લીટર ભાવનું પાણી પીવે છે કોહલી, ઘડિયાળની કિંમત તમારા ઉડાવી દેશે હોશ"}
{"text": "\nનવી દિલ્હી, તા. ૧૯\nપાકિસ્તાનના સંખ્યાબંધ સાંસદોએ ચીન-પાક. ઇકોનોમિક કોરિડોર(સીપીઈસી) પર ગંભીર ભય વ્યક્ત કરતાં જણાવ્યું હતું કે, જો દેશનાં હિતનું સક્રિય રીતે રક્ષણ નહીં કરાય તો સીપીઈસી બીજી ઇસ્ટ ઇન્ડિયા કંપની સાબિત થઈ શકે છે. ડોન અખબારના અહેવાલ અનુસાર પાકિસ્તાની સાંસદોએ સીપીઈસીને સંબંધિત પ્રોજેક્ટો પાછળ ચીન અથવા અન્ય વિદેશી મૂડીરોકાણને સ્થાને સ્થાનિક ભંડોળનો ઉપયોગ થતો હોવાનો આરોપ મૂક્યો છે. સેનેટર સઇદુલ હસન માંડોખૈલે જણાવ્યું હતું કે, જો અમારે આ ખર્ચ ભોગવવાનો હોય તો પાકિસ્તાનને ઘણું નુકસાન થશે. શું આ પ્રોજેક્ટ રાષ્ટ્રીય વિકાસ બનશે કે રાષ્ટ્રીય હોનારત? ચીન પાસેથી લેવાયેલી તમામ લોન પાકિસ્તાનની ગરીબ જનતાએ ચૂકવવી પડશે.\nચીન-પાકિસ્તાન ઇકોનોમિક કોરિડોરને ઇસ્ટ ઇન્ડિયા કંપની સાથે સરખાવતાં માંડોખૈલે જણાવ્યું હતું કે, એક નવી ઇસ્ટ ઇન્ડિયા કંપનીનો પ્રારંભ થઈ રહ્યો છે. પાકિસ્તાનનાં રાષ્ટ્રીય હિતોની સુરક્ષા કરવામાં આવી રહી નથી. અમને ચીન પાકિસ્તાનની મિત્રતા પર ગૌરવ છે પરંતુ દેશનાં હિતો પ્રથમ આવે છે.\nપાકિસ્તાની સાંસદોએ અન્ય ક્ષેત્રોની ચિંતા વ્યક્ત કરતાં જણાવ્યું હતું કે, સીપીઈસી સાથે સંબંધિત વીજમથકો માટે વીજળીના દર પણ ચીન દ્વારા નક્કી કરાશે. ગ્વાદરમાં સીપીઈસી અંતર્ગત ઊભી થઈ રહેલી માળખાકીય સુવિધાઓ પર પણ સેનેટરોએ ચિંતા વ્યક્ત કરી છે. તેમણે જણાવ્યું હતું કે ગ્વાદર પ્રોજેક્ટથી ફક્ત ચીન અને પંજાબની પ્રાદેશિક સરકારને લાભ થવાનો છે. પછાત એવા બલૂચિસ્તાનને કોઈ લાભ મળવાનો નથી.\nનવાઝને ઘેરવાની ઇમરાનની યોજનાથી ચીનમાં કોરિડોર અંગે ફફડાટ\nતહરીક એ ઇન્સાફ પાર્ટીના વડા ઇમરાન ખાને ભ્રષ્ટાચાર, કાશ્મીર અને અન્ય મુદ્દાઓ પર નવાઝ શરીફને ઘેરવાની ધમકી આપતાં ચીનને પોતાના કોરિડોર અંગે ફફડાટ વ્યાપી ગયો છે. બીજી નવેમ્બરે ઇમરાનની પાર્ટીએ ઇસ્લામાબાદમાં નવાશ શરીફ વિરોધી મહારેલીનું આયોજન કર્યું છે. નવાઝને ઘેરાતા જોઈ પોતાના પ્રોજેક્ટને કોઈ આંચ ન આવે તે માટે ચીને તાત્કાલિક તેના પાકિસ્તાન ખાતેના રાજદૂતને ઇમરાન ખાનને મળવાનો આદેશ આપ્યો હતો. મંગળવારે મોડી રાત્રે ચીની રાજદૂત સુન વેઇડોંગ પાકિસ્તાનમાં ચીનનાં રોકાણોની સુરક્ષા પર ખાતરી મેળવવા ઇમરાન ખાનને મળ્યા હતા. ઇમરાનની પાર્ટીનાં સૂત્રો પ્રમાણે નવાઝ શરીફ સામેનાં આંદોલનમાં ચીનનો કોરિડોર પણ ઝપટમાં આવી જશે, જોકે ઇમરાને ચીની રાજદૂત સાથેની મુલાકાતમાં સીપીઈસીની પ્રશંસા કરી હતી અને પ્રોજેક્ટ સફળતાથી પૂરો થાય તે માટે શુભેચ્છા પાઠવી હતી. ઇમરાને જણાવ્યું હતું કે મારી પાર્ટી ચીન-પાકિસ્તાન ઇકોનોમિક કોરિડોરના મામલે સરકારને સમર્થન આપશે.\n", "title": "પાક. સાંસદો દ્વારા ઇકોનોમિક કોરિડોરનો ઉગ્ર વિરોધ થતાં ચીનના પેટમાં ફાળ પડી"}
{"text": "\nમલાઇકા અરોરા ભલે ફિલ્મોમાં જોવા ન મળતી હોય પરંતુ તે હંમેશાં ચર્ચામાં રહે છે. જો કે મલાઇકા અરોરાની તસવીરો સોશિયલ મીડિયા પર વાયરલ ન થાય એવો કોઈ દિવસ ન રહે. ત્યારે રવિવારે સવારે પણ મલાઇકાએ તેની એક તસવીર સોશિયલ મીડિયા પર શેર કરી છે અને એમાં બોલ્ડનેસને કારણે સનસનાટી મચાવી દીધી છે.\n\nમલાઇકા અરોરાએ 20 ડિસેમ્બરે સવારે વ્હાઇટ બોલ્ડ ટોપ અને સ્કર્ટમાં પોતાની એક સુંદર તસવીર શેર કરી હતી. આ તસવીર શેર કરતા મલાઇકાએ લખ્યું કે, ‘હેલ્લો રવિવાર, બસ સ્મિત કરો અને ખુશ રહો’. આ તસવીર પર મલાઈકાના ચાહકોને ઘણી ટિપ્પણીઓ કરી રહ્યા છે. ત્યારે એક ફેનએ કોમેન્ટ કરી કે, ‘કોઈ આટલું સેક્સી કેવી રીતે હોઈ શકે’? ત્યારે બીજા એક ફેનએ મલાઇકાના ફોટો પર કોમેન્ટ કરી કે અર્જુન કપૂર ક્યાં છે.\n\nઉલ્લેખનીય છે કે, ગયા મહિને મલાઇકા અને કરીના કપૂર હિમાચલ પ્રદેશ ગયા હતા. ત્યાં સૈફ અને અર્જુન કપૂર તેમની આગામી ફિલ્મ ‘ભૂત પોલીસ’ નું શૂટિંગ કરી રહ્યાં હતા. આ દરમિયાન મલાઇકાએ અર્જુન સાથે ઘણો સમય પસાર કર્યો હતો.\nઆ વીડિયો પણ જુઓ: વડોદરા – અલકાપુરીમાં બાળકીના અપહરણનો પ્રયાસ\n\n", "title": "રવિવારે સવારમાં મલાઈકાએ શેર કરી એકદમ બોલ્ડ તસવીર, ફેન્સએ પૂછ્યું-તું આટલી સેક્સી…"}
{"text": "\nઆખરે 7 વર્ષ બાદ નિર્ભયાને ન્યાય મળી ગયો. 20મી માર્ચ 2020ની સવારે 5.30 વાગ્યે નક્કી સમય પર ચારેય દોષિતોને ફાંસી આપી દેવામાં આવી છે. ફાંસી પહેલાંનો અડધો કલાક ખૂબ જ અગત્યનો રહ્યો. આ દરમ્યાન દોષિતોએ ખુદને બચાવાની કોશિષ કરી. તેઓ ખૂબ રડ્યા, ફાંસી ઘરમાં આળોટવા લાગ્યા. પરંતુ આખરે એ જ થયું જેની આખો દેશ રાહ જોઇ રહ્યું હતું.\nચારેયને એક સાથે લટકાવામાં આવ્યા\n\nજેલના અધિકારીઓના મતે ચારેય કાતિલોને એક સાથે ફાંસી પર લટકાવામાં આવ્યા. તેના માટે જેલ નંબર-3ની ફાંસી ઘરમાં ફાંસીના બે તખ્તા પર ચારેયને લટકાવા માટે ચાર હેંગર બનાવ્યા હતા. તેમાંથી એકનું લીવર મેરઠથી આવેલા જલ્લાદ પવને ખેંચ્યું અને બીજાના લીવર જેલ સ્ટાફે. ચારેયને ફાંસી આપવા માટે 60000 રૂપિયા મહેનતાણું નક્કી કરાયું હતું તે બધું મહેનતાણું જલ્લાદને જ મળશે.\n3.15 પર ઉઠાડવામાં આવ્યા\n\nશુક્રવાર વહેલી સવારે 3.15 વાગ્યે ચારેયને તેમના સેલમાંથી ઉઠાવામાં આવ્યા. જો કે ચારમાંથી કોઇ સૂતું નહોતું. ત્યારબાદ સવારની જરૂરી પ્રક્રિયાઓ પૂરી કર્યા બાદ તેમને ન્હાવા માટે કહ્યું. ત્યારબાદ તેમના માટે ચા મંગાવી અને પછી તેમની છેલ્લી ઇચ્છા પૂછવામાં આવી. પછી સેલમાંથી બહાર લાવતા પહેલાં આ ચારેયને સફેદ કૂર્તા-પાયજામા પહેરાવ્યા. ચારેયના હાથ પાછળની તરફ બાંધવામાં આવ્યા. આ દરમ્યાન બે દોષિતોએ હાથ બાંધવાની ના પાડી દીધી હતી, પરંતુ તેમની વાત સાંભળવામાં આવી નહીં.\nફાંસી ઘરમાં આળોટવા લાગ્યો એક દોષિત\n\nફાંસી આપવા માટે જ્યારે દોષિતોને લઇ જવામાં આવી રહ્યા હતા ત્યારે તો એક ડરી ગયો. તેઓ ફાંસી ઘરમાં જ આળોટવા લાગ્યો અને આગળ જવાની ના પાડી દીધી. ઘણી બધી કોશિષો બાદ તેને આગળ લઇ ગયા. પછી સેલમાંથી બહાર લાવીને ફાંસી કોઠી પહેલાં ચારેયના ચહેરાને કાળા કપડાંથી ઢાંકી દેવાયો. ફાંસીના તખ્તા પર લટકાવતા પહેલાં તેમના ગળામાં દોરડું બાંધ્યું. ત્યાં તેમના બે પગ પણ બાંધી દેવામાં આવ્યા હતા. જેથી ફાંસી આપતા સમયે તેમના બંને પગ અલગ-અલગ ના હલે.\nત્યારબાદ પવન જલ્લાદે લીવર ખંચવા માટે જેલ નંબર-3ના સુપ્રિટેન્ડન્ટની તરફ જોયું. જેવો તેમણે ઇશારો કર્યો કે જલ્લાદે લીવર ખેંચી લીધું.\nઆ વીડિયો પણ જુઓ : સુરતમાં 21 વર્ષીય યુવતીને કોરોના પોઝિટીવ આવ્યો\n\n", "title": "છેલ્લી 30 મિનિટ: ધ્રુસકેને ધ્રુસકે રડ્યા, જમીન પર આળોટયા…આ રીતે ચારેયને ફાંસી પર લટકાવ્યા"}
{"text": "\nમુંબઈ,તા.૩\nખાસ કરીને ભાજપના પારદર્શકતાના મુદ્દા પર એનું શું કરવું એવો પ્રશ્ન મહારાષ્ટ્રની જનતાને થઈ રહ્યો છે. ભાજપને હવે એની જ કેન્દ્ર સરકારે પારદર્શક માટી ખવડાવી છે.\nમુંબઈ મહાપાલિકાના કામકાજમાં પારદર્શકતા આવવાની હોય તો અમે શિવસેના સાથે ચૂંટણીમાં યુતિ કરીએ એવી શરત મૂકનાર ભાજપના નેતાઓનો ઇરાદો તો હકીકતમાં બીએમસીની ચૂંટણી માટે સેના પાસેથી ૧૧૪ સીટ પડાવવાનો હતો. પારદર્શતા તો એક ડોળ હતો એવું એમની જ કેન્દ્ર સરકારે સ્પષ્ટ કરી દીધું છે. કેન્દ્ર સરકાર દ્વારા કરાયેલા એક સર્વેક્ષણમાં મુંબઈ મહાપાલિકા સ્વચ્છ, પારદર્શક અને ઉત્તમ વહીવટ આપનાર દેશની ૨૧ મહાપાલિકાઓમાં પહેલા નંબરે આવી છે. એટલે ઘણા તોતડા લોકોની બોલતી બંધ થઈ ગઈ છે એમ શિવસેનાના મુખપત્ર સામનામાં આજે ભાજપ ઉપર ટીકાસ્ત્ર છોડતા જણાવાયું હતું.\nકેન્દ્ર અને રાજ્ય સરકાર તરફથી ખાસ કોઈ મદદ ન મળતી હોવા છતાં બીએમસીએ આ યશ મેળવ્યો એનો શ્રેય બીએમસીના કમિશનર અજોય મહેતાને પણ જાય છે.\nભાજપ બધા નિર્ણયો ‘સર્વે’ અને ‘ચિંતન’ કરીને લેતો હોય છે. નોટબંધીને લીધે વડા પ્રધાન નરેન્દ્ર મોદી દ્વારા કરાયેલા સર્વેમાં જનતા એમની સાથે હોવાનું દર્શાવાયું હતું. હવે મુંબઈ મહાપાલિકાનો વહીવટ પારદર્શક હોવાનું પ્રશસ્તિપત્ર કેન્દ્ર સરકારે જ આપ્યું છે. મુદ્દો એ છે કે અમારા પર ગંદા આરોપ મૂકનાર લોકોના શાસન હેઠળની મહાપાલિકાઓ મુંબઈ પાલિકા જેવો સ્વચ્છ વહીવટ નથી આપી શકી. મુંબઈની સરખામણીમાં ચંડીગઢ, દિલ્હી, ભોપાલ જેવા મહત્ત્વના શહેરોની પાલિકાઓનો વહીવટ અને પારદર્શકતા સાવ છેલ્લી પાયરીએ છે.\nખુદ કેન્દ્ર સરકારના રિપોર્ટમાં એમ કહેવાયું છે. મુખ્ય મંત્રી દેવેન્દ્ર ફડણવીસના વતન નાગપુરની મહાપાલિકાનું નામોનિશાન સ્વચ્છ અને પારદર્શક પાલિકાઓની યાદીમાં ક્યાંય નથી. એની પાછળની કારણમીમાંસા અને ચિંતન પારદર્શક રીતે થવું જરૂરી છે એવી ટીપ્પણ સામનાના તંત્રી લેખમાં કરવામાં આવી છે.\nબીજા પર ભ્રષ્ટાચારનાઔઆક્ષેપ કરવા સહેલા છે\nભ્રષ્ટાચારના ઢગલા પર બેસીને બીજા પર ભ્રષ્ટાચારના આરોપનું થૂંક ઉડાડવું સહેલું છે, પરંતુ જ્યારે પારદર્શક સત્ય સામે આવે છે ત્યારે આરોપ કરનારાઓની બોલતી બંધ થઈ જાય છે. મુંબઈ મહાપાલિકા પર કુદષ્ટિ રાખનારા લોકો જ આવા આરોપ કરી શકે. પારદર્શી કારભારનો કૂકડો ભાજપવાળાઓ ભલે ગમે એટલો છુપાવવાનો પ્રયાસ કરે, પણ હવે સત્યનો સૂરજ ઊગી ચૂક્યો છે. કૂકડો બેઇમાન નથી અને સૂર્યને પણ ઢાંકી નહિ શકાય. અમે પારદર્શક છીએ, તમે છો ખરા? સત્તાના જોરે નાગા થઈને નાચવું એને જો કોઈ પારદર્શકતા કહેતું હોય તો એ એનો પ્રશ્ન છે એમ સામનાના તંત્રીલેખમાં વધુમાં જણાવાયું હતું.\n", "title": "યુતિ માટે અમારી સમક્ષ પારદર્શકતાની શરત મૂકનારા ભાજપની ફજેતી એની જ સરકારના રિપોર્ટે કરી : ઉદ્ધવ ઠાકરે"}
{"text": "\nએક સનસનીખેજ ખુલાસો કરતાં કેનેડામાં રહેતા પાકિસ્તાનીએ માન્યું છે કે કાશ્મીરને લઇ રિપોર્ટ તૈયાર કરવા દરમ્યાન સંયુકત રાષ્ટ્ર માનવાધિકાર ઉચ્ચાયુકત જૈદ રાદ અલ-હુસૈન સતત તેમના સંપર્કમાં હતા. જો કે સંયુકત રાષ્ટ્રના આ રિપોર્ટને ભારતે નકારી દીધો હતો. ટોરેન્ટોમાં રહેતા ઝફર બંગશ ઇસ્લામિક મુવમેન્ટ જર્નાલિસ્ટ અને યૉર્ક જર્નલિસ્ટ અને યૉર્ક રીઝનની મસ્જિદોને ઇસ્લામિક સોસાયટીના ઇમામ છે.\nમિસિસોગામાં કાશ્મીર પર એક કોન્ફરન્સને સંબોધિત કરતાં બંગેશે ખુલાસો કર્યો કે હું તમને એ કહી શકું છું અને હું પૂરી વિનમ્રતા સાથે કહું છું કે આપણા કાશ્મીરના મિત્રોની પણ આ રિપોર્ટ બનાવામાં ભૂમિકા છે. પરંતુ આ રિપોર્ટને લઇ મારી સંયુકત રાષ્ટ્ર માનવાધિકાર ઉચ્ચાયુકતથી ઇ-મેલ પર વાતચીત થઇ છે, જેમાં તેમણે મારી ખાનગી ચિઠ્ઠીનો જવાબ પણ આપ્યો છે અને કહ્યું છે કે તેઓ લાઇન ઓફ કંટ્રોલની બંને બાજુ જવા માંગશે, તેનો મતલબ છે આઝાદ કાશ્મીર અને ભારત અધિકૃત કાશ્મીર.\n<>\n\nઇસ્લામાબાદના અધિકારીઓ સાથે મિલીભગત હોવાની વાત કબૂલતા બંગેશે કહ્યું કે મેં પાકિસ્તાની વિદેશ મંત્રાલયના પ્રવક્તા નફીસ ઝકારિયા સાથે વાતચીત બાદ જૈદ રાહલ અલ-હુસૈનને જવાબ આપ્યો હતો. ઝકારિયા ટોરેન્ટોમાં કૌંસલ જનરલ હતા. તેમણે આશ્વાસન આપ્યું હતું કે પાકિસ્તાનમાં યુએન હાઇ કમિશ્નર અને તેમના પ્રતિનિધિઓનું સ્વાગત છે અને તેમણે આઝાદ કાશ્મીર આવવા દેવાશે.\nઆપને જણાવી દઇએ કે આ સમારંભમાં બંગેશે એ બધું કહ્યું તેમાં પાકિસ્તાન અધિકૃત કાશ્મીરના પ્રેસિડન્ટ સરદાર મસૂદ ખાન પણ હાજર હતા.\nભારતે પાકિસ્તાનની સાથે પરમાણુ યુદ્ધમાં ફસાઇ ના જવાની ધમકી આપતા મસૂદે કહ્યું કે આપણે જમ્મુ-કાશ્મીરના મુદ્દાને લઇ ભારત-પાકિસ્તાનની વચ્ચે યુદ્ધ ટાળવાની તરફ આગળ વધવું જોઇએ. આપણે યુદ્ધથી બચવું જોઇએ કારણ કે જો દક્ષિણ એશિયામાં પરમાણુ યુદ્ધ છેડાશે તો આ માનવ સભ્યતાનો અંત હશે.\nઆપને જણાવી દઇએ કે 14મી જૂનના રોજ સંયુકત રાષ્ટ્રે કાશ્મીરમાં માનવાધિકારોને લઇ પોતાનો અત્યાર સુધીનો પહેલો રિપોર્ટ રજૂ કર્યો છે, જેમાં સરહદની બંને બાજુ સુરક્ષાબળો પર મોટા પાયે માનવાધિકાર ઉલ્લંઘન કરવાનો આરોપ મૂકયો હતો. રિપોર્ટમાં ભારત પર નાગરિકોની વિરૂદ્ધ ખૂબ જ બળ પ્રયોગનો આરોપ મૂકયો હતો. ભારતે આ રિપોર્ટને નિરાશાજનક, નકલી માહિતીઓનું સંકલન કહ્યું હતું. ભારતે રિપોર્ટને લઇ સંયુક્ત રાષ્ટ્રની સામે પણ કડક વિરોધ નોંધાવ્યો હતો.\n", "title": "UNમાં ભારત વિરોધી રિપોર્ટ બનાવા પાછળ આ પાકિસ્તાની શખ્સ હોવાનો સનસનીખેજ ખુલાસો"}
{"text": "વોશિંગ્ટન, તા. 30. માર્ચ, 2021 મંગળવાર\nઅમેરિકાના પૂર્વ રાષ્ટ્રપતિ ડોનાલ્ડ ટ્રમ્પ બહુ જલ્દી પોતાનુ સોશિયલ મીડિયા પ્લેટફોર્મ લોન્ચ કરવા જઈ રહ્યા છે.\nટ્ર્મ્પની નિકટના મનાતા કોરી લેવાંડોવ્સકીએ એક ટીવી ચેનલને આપેલા ઈન્ટરવ્યૂમાં કહ્યુ હતુ કે, અમે એવુ પ્લેટફોર્મ લાવવા જઈ રહ્યા છે જેના પર પૂર્વ રાષ્ટ્રપતિના સંદેશને અમેરિકાના લોકો સાથે શેર કરી શકાશે.તેની સાથે સાથે લોકો પણ પોતાના વિચારો રજૂ કરી શકશે અને કોઈ પણ જાતના ડર વગર લોકો એક બીજા સાથે સંવાદ કરી શકશે.\nઅગાઉ માર્ચ મહિનાની શરુઆતમાં ટ્રમ્પના પૂર્વ એડવાઈઝર જેસન મિલરે પણ કહ્યુ હતુ કે, બે ત્રણ મહિનામાં ટ્રમ્પ સોશિયલ મીડિયા પ્લેટફોર્મ પર પાછા ફશે.હવે આ ગેમ બદલાવા જઈ રહી છે અને ટ્રમ્પનુ પોતાનુ પ્લેટફોર્મ હશે.\nઉલ્લેખનીય છે કે, અમેરિકામાં યોજાયેલી પ્રમુખપદની ચૂંટણી બાદ ટ્રમ્પ સમર્થકોએ અમેરિકાની સંસદ કેપિટલ હિલમાં ઘુસીને હિંસક દેખાવો કર્યા હતા.તોફાનીઓને ઉકસાવવા બદલ ફેસબૂક, ટ્વિટર સહિતની સોશિયલ મીડિયા સાઈટસે ટ્રમ્પના એકાઉન્ટ પર પ્રતિબંધ મુકી દીધો હતો.\nજોકે ટ્રમ્પ ફેસબૂક અને ટ્વિટર સામે પણ લડત આપવા માટે મકકમ છે.ટ્રમ્પે જે તે સમયે જ જાહેરાત કરી હતી કે, હું મારુ પોતાનુ સોશિયલ મીડિયા લોન્ચ કરીશ અને આ વાત હવે સાચી પડવા જઈ રહી છે.\n", "title": "ટ્વિટરઃ ફેસબૂકનો સામનો કરવા ટ્રમ્પ બહુ જલ્દી લોન્ચ કરશે પોતાનુ સોશિયલ મીડિયા પ્લેટફોર્મ"}
{"text": "કર્ણાટક વિધાનસભા ચૂંટણી પ્રચાર દરમિયાન કોંગ્રેસ પર નિશાનો સાધતા વડાપ્રધાન નરેન્દ્ર મોદીએ કહ્યું હતું કે 15મી મે પછી પીપીપી કોંગ્રેસ બની જશે. તેમણે દાવો કર્યો હતો કે કર્ણાટક વિધાનસભા ચૂંટણીમાં પોતાની હાર પછી કોંગ્રેસ 'પંજાબ, પુડુચેરી અને પરિવાર' એટલે પીપીપી કોંગ્રેસ બની જશે.\nકર્ણાટક વિધાનસભા ચૂંટણી પર દેશભરની નજર છે જેના ઘણાં કારણો છે. કેટલાક કારણો તો એકદમ સ્વાભાવિક છે. એટલે કે રાહુલ ગાંધીની રાજનીતિક પરફોર્મન્સ અને બીજી નરેન્દ્ર મોદીના વિજયરથ પર. રાહુલ ગાંધીનું કોંગ્રેસ મેનેજમેન્ટ બીજેપીની સરખામણીમાં નિષ્ફળ દેખાઇ રહી છે.\nકોંગ્રેસ એ માનીને ચાલી રહી હતી કે મોદી સરકારના ચાર વર્ષ પુરા થયા પછી લોકોને કેન્દ્રની નીતિઓ સામે ગુસ્સો છે. એટલે તેમણે ગઠબંધન પર જોર નથી આપ્યું. માયાવતી જે 18 ટકા દલિત વોટબેંક પ્રભાવિત કરી શકતી હતી તેમની સાથે પણ મુલાકાત કરી નથી.\nગત ચૂંટણીની જેમ જ બીજેપીએ રાહુલ ગાંધીની ઇમેજને બદલાવવા નથી દીધી. આ કારણે પણ રાહુલ ગાંધીની જગ્યાએ લોકોએ પીએમ મોદીના ચહેરા પર વિશ્વાસ મુક્યો છે.", "title": "સાચી સાબિત થઇ વડાપ્રધાન મોદીની આ ભવિષ્યવાણી!"}
{"text": "\nનવી દિલ્હી :\nકોંગ્રેસના નવા પ્રમુખ તરીકે રાહુલ ગાંધીએ કાર્યભાર સંભાળી લીધો છે, આ પ્રસંગે વિદાય લઈ રહેલાં પ્રમુખ સોનિયા ગાંધીએ ભાવુક વિદાયપ્રવચન કરીને રાહુલનાં પેટ ભરીને વખાણ કર્યાં હતાં અને ભાજપ અને કેંદ્ર સરકારની ઝાટકણી કાઢી હતી.\nસોનિયાએ કોંગ્રેસ કાર્યકરોને કહ્યું કે આજે આપની સામે એક નવા યુગનો પ્રારંભ થઈ રહ્યો છે. હું એક માતા તરીકે રાહુલનાં વખાણ કરવા નથી માગતી પણ છેલ્લાં ઘણાં વર્ષોમાં તેણે વ્યક્તિગત રીતે ઘણા આક્ષેપો અને આરોપોનો સામનો કર્યો છે, આને કારણે તેઓ નીડર અને સાહસિક બની ગયા છે.  સોનિયાએ કહ્યું કે મને આશા છે કે નવાં નેતૃત્વ સાથે પાર્ટીમાં નવો જુસ્સો અને જોશનો સંચાર થશે. પાર્ટીનું નેતૃત્વ તેઓ ધીરજ અને જવાબદારીથી સંભાળશે તેવો મને વિશ્વાસ છે.\nઇંદિરાજી પાસેથી ઘણું શીખવા મળ્યું\nહું જે પરિવારમાં લગ્ન કરીને આવી હતી તે ક્રાંતિકારી પરિવાર હતો. આ પરિવારનો એકે એક સભ્ય જેલમાં જવાની ક્ષમતા ધરાવતો હતો. તેમના માટે દેશ એ જ જીવન હતું. ઇંદિરાજીથી મને ઘણું શીખવા મળ્યું. તેમનાં નિધન વખતે મને માતા ગુમાવી હોવાનો અહેસાસ થયો હતો.  સોનિયાએ કહ્યું કે ૨૦ વર્ષ પહેલાં આપ સૌએ મને પ્રમુખપદે ચૂંટી ત્યારે હું ગભરાઈ ગઈ હતી. સંગઠનને કેવી રીતે સંભાળી શકીશ તેની મૂંઝવણ હતી. મારી સામે અનેક કપરાં કાર્યો હતાં. રાજકારણનો મને લાંબો અનુભવ પણ ન હતો.\nબાળકોને રાજકારણથી દૂર રાખવા માગતી હતી\nહું મારાં બાળકોને રાજકારણથી દૂર રાખવા માગતી હતી. ઇંદિરાજી પછી મારા પતિ રાજીવે જવાબદારી સંભાળી અને પીએમ બનીને દેશની સમસ્યાઓ જાણી. ઇંદિરાજીની હત્યાનાં ૭ વર્ષ પછી મારા પતિ રાજીવજીની પણ હત્યા કરાઈ. દેશ પ્રત્યેનું મારું કર્તવ્ય સમજીને હું રાજકારણમાં આવી. તે વખતે ફક્ત ૩ રાજ્યોમાં જ કોંગ્રેસની સરકાર હતી. કેન્દ્રમાં સત્તા ઘણી દૂર હતી. તમારા સૌના સહયોગથી બેમિસાલ કામયાબી મેળવી કેન્દ્રમાં સત્તા મેળવી હતી.\nસોનિયાએ કહ્યું કે કોંગ્રેસના હજારો કાર્યકરો મારી આ સફરના સાથી રહ્યા છે. ૨૦૦૪થી ૨૦૧૪ સુધી અન્ય પક્ષોનો ટેકો મેળવીને દેશને એક પ્રગતિશીલ સરકાર આપી હતી. કરોડો લોકોના લાભ માટે આપણે કેટલાક કાયદા પણ બનાવ્યા. ૨૦૧૪ પછી દેશ સામે અનેક પડકારો છે. આપણે કેટલીક ચૂંટણીઓ હાર્યા છીએ. દેશનાં બંધારણીય મૂલ્યો પર હુમલા થઈ રહ્યા છે પણ આપણે પીછેહઠ નહીં કરીએ.\n", "title": "મારો પુત્ર ઘણા વ્યક્તિગત હુમલાનો સામનો કરીને નીડર બન્યો : સોનિયા"}
{"text": "\nપાટીદારોને અનામત મુદ્દે કોંગ્રેસે પિટેલો ઢોલ તેના ચૂંટણી ઢંઢેરામાં જ ફુટી ગયો છે. તેમના ચૂંટણી ઢંઢેરામાં ઓબીસીની વાતો કરીને ઈબીસીના નામે અવાસ્તિવક વાયદો કરી આખા સમાજને છેતરવા અર્થહિન પ્રયાસ થયો છે. આ શબ્દોની રમત પણ સમજદાર સમાજ સમજી ગયો હોવાનું નાયબ મુખ્યમંત્રી નીતિન પટેલે જણાવ્યુ હતું.\nઅનામત ફોર્મ્યુલાને નામે કોંગ્રેસે જે કહ્યુ તે શક્ય નથી. કોંગ્રેસના ઢંઢેરા અને તે અગાઉની ફોર્મ્યુલા તેમજ ભારતના સંવિધાન, સર્વોચ્ચ અદાલતના સિધ્ધાંતોની છણાવટ કરતા નાયબ મુખ્યમંત્રી નીતિન પટેલે જણાવ્યુ કે, અનુચ્છેદ ૩૮(૨) જાતિ આધારિત અનામતને લાગુ પડતો જ નથી. પછી તેના હેઠળ પાટીદારોને અનામત આપવાની વાત જ કેવી રીતે થઈ શકે ? અનુચ્છેદ ૩૧(સી) હેઠળ કાયદો બન્યો હોય અને સંવિધાનના પરિશિષ્ટ ૯માં તેનો સમાવેશ કર્યો હોય તો પણ આવો કાયદો ન્યાયિક સમિક્ષાને આધિન છે. આ વિષય માટે વર્ષ ૨૦૦૭માં સુપ્રિમ કોર્ટની ૯ જજોની બેંચનો ચુકાદો લેન્ડમાર્ક છે. આવી રીતે બનેલા કાયદાઓ એટલે કે અનામત અપાય તો પણ તે હાઈકોર્ટ, સુપ્રિમ કોર્ટ દ્વારા રદ્દ થઈ શકે છે. અત્યાર સુધીમાં જે રાજ્ય ૫૦ ટકા ઉપર રિર્ઝવેશન લઈ ગયુ ત્યાં આજ થયુ છે. રાજસ્થાનનો દાખલો આપણી નજર સામે છે. પાટીદાર સમાજ અને બિનઅનામત વર્ગ કોંગ્રેસની આ પ્રકારની વાહિયાત વાતોથી ગેરમાર્ગે દોરાશે નહી.\n", "title": "અનામત મુદ્દે કોંગ્રેસે છેતરામણીનો પિટ્યો ઢોલ : DYCM"}
{"text": "આજે બીજા તબક્કાનું મતદાન થવાનું હોઈ સાબરકાંઠાના મતદારો વહેલી સવારથી જ મતદાન બૂથ પર પહોંચી ગયા છે. ઠંડીના ચમકારા વચ્ચે પણ મતદારોમાં અનેરો ઉત્સાહ જોવા મળી રહ્યો છે. આજના મતદાનમાં રાજકીય પક્ષોના 93 વિધાનસભાની બેઠકોના ઉમેદવારોનું ભાવિ દાવ પર લાગેલું છે. સવારે 8 વાગ્યાથી મતદાનની શરૂઆત થઈ ગઈ છે. ક્યાંક મતદાનની લાઈન લાગી છે, તો ક્યાંક સવારથી જ ઈવીએમમાં ખામીની સમસ્યાઓ ઉભી થઈ રહી છે. ગુજરાતમાં અનેક મતદાન બૂથ પરથી ઈવીએમમાં ખામીના સમાચારો સવારથી જ આવવાની શરૂઆત થઈ ગઈ છે.\nસાબરકાંઠામાં પણ મતદારોને ઈવીએમે પજવ્યા તે છતાં લોક ઉત્સાહમાં\nસાબરકાંઠા જીલ્લાનુ 12 વાગ્યા સુધીનુ સરેરાશ મતદાન 36.56 ટકા\nસાબરકાંઠા જિલ્લામાં ખોટકાયેલ 44 ઈવીએમ બદલાયા\nમોકપોલમાં ખામી સર્જાયેલ ઈવીએમ બદલાયા\nશાંતિપૂર્ણ મતદાન\nહિંમતનગરની જૈનાચાર્ય વિદ્યાલયમાં EVM ખોરવાયુ\nમતદારોની લાંબી લાઈન લાગી\nપ્રાંતિજ વિધાનસભાના ભાજપના ઉમેદવારે કર્યુ મતદાન\nગજેન્દ્રસિંહ પરમારે વક્તાપુરમાં કર્યુ મતદાન\nસાબરકાંઠા સાંસદ દિપસિંહ રાઠોડે ભાગપુર કર્યું મતદાન\nહિંમતનગર વિધાનસભાના ભાજપના ઉમેદવારે કર્યુ મતદાન\nરાજેન્દ્રકુમાર ચાવડાએ પરિવાર સાથે મતદાન કર્યુ\nઈડરના માનગઢમા ઇ.વી.એમ બદલવામા આવ્યુ\n1.30 વાગ્યા સુધીમાં ક્યાં કેટલું મતદાન\nઅરાવલી- 44%\nગાંધીનગર- 45%\nઆણંદ- 46%\nખેડા- 45%\nમહિસાગર- 44%\nપંચમહાલ- 45%\nદાહોદ- 44%\nબરોડા- 46%\nછોટાઉદેપુર- 44%\nઅમદાવાદ- 46%\nબનાસકાંઠા- 45%\nપાટણ- 44%\nમહેસાણા- 47%\nસાબરકાંઠા- 45%", "title": "સાબરકાંઠામાં પણ મતદારોને ઈવીએમે પજવ્યા તે છતાં લોકો ઉત્સાહમાં"}
{"text": "\nબિહારના ગોપાલગંજમાં કથિત રીતે ઝેરી શરાબ પીવાથી 13 લોકોના મોત થયા હોવાના સમાચાર મળ્યા છે. જોકે પ્રશાસને દાવો કર્યો છે કે આ મોત શરાબને કારણે નહીં પણ બીમારીના કારણે થયા છે. મૃતકોની પોસ્ટમોર્ટમ રિપોર્ટ હજી આપવાની બાકી છે.\nમૃતકોમાંથી ચાર લોકો એક જ મોહલ્લામાં રહેતા હતા. સ્થાનિકોનું કહેવું છે તેમના પેટમાં જોરદાર દુખાવો થયો હતો અને ઉલ્ટી શરૂ થઈ ગઈ હતી. આખરે તેમને નજીકની હોસ્પિટલમાં લઈ જવામાં આવ્યા હતા પણ તેમને બચાવી શકાયા નહોતા. જોકે પ્રશાસનના દાવાથી ઉલ્ટો લોકોનો આરોપ છે કે તેમની મોત ઝેરી શરાબ પીવાથી થઈ છે. પ્રશાસને આ મામલે તપાસનો આદેશ આપી દીધો છે.\nઆ  ઘટના પછી બીજેપીએ બિહાર સરકારને ઘેરવાનું શરૂ કરી દીધું છે. બીજેપીએ આરોપ લગાવ્યો છે કે રાજ્યમાં સરકારની દારૂબંધીના કારણે અવૈદ્ય શરાબનો બિઝનેસ ઝડપથી વિકસી રહ્યો છે. આ સ્થિતિમાં ગરીબ અને મજૂરોને મોટું નુકસાન થઈ રહ્યું છે જેના કારણે તેમણે સસ્તી શરાબની લાલચમાં ગુણવત્તા વગરની શરાબનું સેવન કરવું પડે છે.\nહાલમાં એક વ્યક્તિની ધરપકડ કરવામાં આવી છે જેની પાસેથી શરાબની 50 બોટલ જપ્ત કરવામાં આવી છે. નોંધનીય છે કે આ પહેલં શરાબ મળવા બદલ 10 થાણાઓના વડાઓને હટાવી દેવામાં આવ્યા હતા જેના પછી પોલીસતંત્રમાં પણ રાજ્ય સરકાર વિરૂદ્ધ રોષ જોવામાં આવ્યો હતો.\n", "title": "બિહારમાં 13 લોકોના મોતનું કારણ ઝેરી શરાબ?"}
{"text": "આણંદ, તા. 9 નવેમ્બર 2020, સોમવાર\nઆગામી શિયાળાની ઋતુ તથા પર્વની મોસમને લઈ આણંદ જિલ્લામાં કોરોનાનું સંક્રમણ વધવાની દહેશત વચ્ચે જિલ્લામાં કોરોનાનો પ્રકોપ જારી રહેવા પામ્યો છે. જિલ્લામાં આજે ૪ કેસ નોંધાયા હતા. નવેમ્બર માસના પ્રથમ સપ્તાહમાં જ કુલ ૭૪ કેસ નોંધાતા જિલ્લાભરમાં ફફડાટની લાગણી વ્યાપી જવા પામી છે. ખાસ કરીને જિલ્લાના વડા મથક આણંદ, પેટલાદ અને બોરસદમાં કોરોનાનો પ્રકોપ વધવા પામ્યો છે.\nનવેમ્બર માસના પ્રારંભથી જ જિલ્લાના વડા મથક આણંદ શહેર ઉપરાંત આસપાસના કરમસદ, બાકરોલ, વિદ્યાનગર સહિતના વિવિધ ગ્રામ્ય વિસ્તારોમાં કોરોનાનો વ્યાપ વધવા પામ્યો છે. સાથે સાથે પેટલાદ, બોરસદ અને ઉમરેઠ તાલુકામાં પણ કોરોનાનું સંક્રમણ વધ્યું છે. જિલ્લામાં છેલ્લા એક સપ્તાહથી રોજના સરેરાશ ૯ થી ૧૦ પોઝીટીવ કેસ નોંધાઈ રહ્યા છે. રવિવારના રોજ આણંદ પાસેના કરમસદ, બાકરોલ, વિદ્યાનગર તેમજ ચિખોદરા ગામેથી કોરોનાના પોઝીટીવ કેસ મળી આવ્યા હતા. સાથે સાથે પેટલાદની સચ્ચિદાનંદ ટાઉનશીપમાંથી બે તેમજ સુણાવ, જલસણ અને બોરસદ ખાતેથી એક-એક પોઝીટીવ કેસ નોંધાયા હતા. જિલ્લામાં અત્યાર સુધીમાં કોરોનાના કુલ દર્દીઓનો આંક ૧૫૦૦ને પાર કરી ગયો છે. જિલ્લા આરોગ્ય તંત્રના જણાવ્યા મુજબ અત્યાર સુધીમાં જિલ્લામાં ૧૦૨૯૮૫ વ્યક્તિઓના ટેસ્ટીંગ કરાયા હતા. જે પૈકી ૧૫૨૩ વ્યક્તિઓના ટેસ્ટ પોઝીટીવ આવ્યા હતા. તેમાંના ૬૩ વ્યક્તિઓ વિવિધ હોસ્પિટલમાં સારવાર હેઠળ હોવાનું જાણવા મળ્યું છે. જે પૈકી ૬ વ્યક્તિ ઓક્સિજન ઉપર અને ૫૭ વ્યક્તિઓની હાલત સ્થિર હોવાનું જાણવા મળ્યું છે.\n", "title": "આણંદ જિલ્લામાં કોરોનાનો ઉપદ્રવ યથાવત : નવા 4 પોઝિટિવ કેસ"}
{"text": "\nમુંબઇ, તા. ૧૩\nવાહનોને ફિટનેસ સર્ટિફિકેટ ન આપી શકતા હો તો આરટીઓ બંધ કરો એવા કડક શબ્દોમાં હાઇ કોર્ટે રાજ્ય સરકારને ઠમઠોરી હતી.\nરાજ્યમાં ભારે સામાન લઇ જતા વાહનોને ફિટનેસ સર્ટિફિકેટ આપવા માટે જરૂરી યંત્રણા, જમીન ઉપલબ્ધ ન હોય તેમ જ ટેસ્ટ લીધા વિના જ હેવી વાહનોને આ પ્રમાણપત્ર અપાતું હોય તો અમે આરટીઓ કાર્યાલય બંધ કરીએ છીએ એવી એફિડેવિટ રાજ્ય સરકાર રજૂ કરે એવા આકરા ચાબખા હાઇ કોર્ટે ફટકાર્યા હતા.\nસામાજિક કાર્યકર્તા શ્રીકાંત કર્વેએ આ સંદર્ભમાં જાહેર હિતની અરજી (પીઆઇએલ) કરી હતી. જસ્ટિસ અભય ઓક અને જસ્ટિસ અમજદ સૈયદની ખંડપીઠ સમક્ષ સુનાવણી ચાલુ છે.\nબસ, ટ્રક, ટેમ્પો, ટેકસી, રિક્ષા સહિતના નવા વાહનો રસ્તા પર ચલાવવા માટે યોગ્ય છે કે નહીં તે તપાસવા માટે આરટીઓમાં વાહનોની ફિટનેસ ટેસ્ટ લેવાય છે. વાહનમાં કોઇ ખામી હોય તો સમયસર ખબર પડે અને સંભવિત અકસ્માત રોકી શકાય. પરંતુ આવી ટેસ્ટ લીધા વિના જ વાહનોને ફિટનેસ સર્ટિફિકેટ અપાય છે. આ પ્રકારની તપાસ કરવી જ ન હોય તો આરટીઓ બંધ કરવામાં આવે એવી માગણી પીઆઇએલમાં કરાઇ છે. ચકાસણી માટે લાગતો ૪૫ મિનિટનો સમય ઘટાડીને ૨૦ મિનિટનો કરાયો હોવાની ફરિયાદ પણ અરજદારે અદાલતને કરી છે.\nટેસ્ટ માટે જરૂરી ૨૫૦ મીટરના ટ્રેકને બદલે ૧૫૦ મીટરનો જ ટ્રેક ઉપલબ્ધ છે. વધારાની ટ્રેક માટે જમીન નથી. ચકાસણી માટે પૂરતા અધિકારી નથી, એવી માહિતી સરકારે અદાલતને આપી હતી.\nવાહનોની ફિટનેસ ટેસ્ટ અંગે વારંવાર આદેશ આપવા છતા કોઇ કાર્યવાહી ન કરવા બદલ હાઇ કોર્ટે સરકારની ઝાટકણી કાઢી હતી. ફિટનેસ સર્ટિફિકેટ અંગેના નિયમ અને કોર્ટના આદેશની સરકાર દ્વારા મજાક ઉડાવાય છે, એમ અદાલતે જણાવ્યું હતું.\n", "title": "ફિટનેસ સર્ટિફિકેટ આપી શકતા ન હો તો આરટીઓ બંધ કરો"}
{"text": "\nભારત અને ચીન વચ્ચે સતત વધી રહેલા તણાવ વચ્ચે સોમવારે ભારત સરકારે ચીનની 59 એપ્સ પર પ્રતિબંધ મૂક્યો છે. ચીનની આ એપ્સ ભારતીય યુઝર્સના ડેટા અને ખાનગી માહિતીઓને હેક કરી શકે છે અને નિયમોનું ઉલ્લઘંન કરી શકે એવા આરોપ લગાવી આ 59 એપ્સને દેશમાં બેન કરવામાં આવી છે.\nઆ 59 એપ્સમાં ટિકટોક પણ શામેલ છે. જેના કરોડો ભારતીય યુઝર્સ છે. ઓસ્ટ્રેલિયાનો દિગ્ગજ ખેલાડી ડેવિડ વોર્નર પણ ટિકટોક એપનો યુઝર્સ છે. કોરોના મહામારીના કારણે લોકડાઉન થતા બધી ક્રિકેટ ટર્નામેન્ટ્સ રદ કરવામાં આવી હતી. તેથી આ દરમિયાન વોર્નર ટિકટોક પર ઘણો સક્રિય થયો. ટિકટોક પર બનાવેલા તેના ડાન્સ અને અન્ય વીડિયો ભારતમાં ખૂબ વાયરલ થયા છે. વોર્નર તેની પત્ની અને પરિવાર સાથે ટિકટોક પર સતત વીડિયો પોસ્ટ કરતો હોય છે.\n<>\n\nપરંતુ હવે ભારતમાં આ એપ બેન થતા વોર્નરને મોટું નુકસાન થયું છે. ત્યારે ટીમ ઈન્ડિયાના સ્ટાર સ્પિનર આર અશ્વિને વોર્નરની મજા લીધી છે. આપને જણાવી દઈએ કે અશ્વિન પણ સોશિયલ મીડિયા પર ઘણો એક્ટિવ રહે છે. અશ્વિને વોર્નરને ટેગ કરી એક ટ્વીટ કર્યું. જેમાં તેણે લખ્યું અપ્પો અનવર…આ સુપરસ્ટાર એક્ટર રજનીકાંતની 1995માં આવેલ ફિલ્મ મણિક બાશાનો એક ડાયલોગ છે. જેનો મતલબ છે કે હવે ડેવિડ વોર્નર શું કરવા જઈ રહ્યો છે. આપને જણાવી દઈએ કે વોર્નર ટિકટોક પર બોલિવૂડ અને સાઉથ ઇન્ડિયન ફિલ્મોના ગીતો પર ડાન્સ કરતા નજરે આવે છે. વોર્નરના આ ડાન્સ વીડિયોમાં ઘણીવાર તેની પત્ની અને દીકરીઓ પણ ડાન્સ કરતા દેખાય છે. વોર્નરના આ વીડિયો ભારતમાં ઘણા લોકપ્રિય થયા છે.\nઆ વીડિયો પણ જુઓ: અનલૉક-2 મુદ્દે CM રૂપાણીનો એક મોટો નિર્ણય\n\n", "title": "ભારતમાં TikTok બેન થતા વોર્નરને થયું ‘મસમોટું નુકસાન’, પરંતુ આ ભારતીય સ્ટાર ખેલાડીએ લીધી મજા"}
{"text": "\nનમો એપ દ્વારા વડાપ્રધાન નરેન્દ્ર મોદીએ ગુરૂવારના રોજ કર્ણાટકના કાર્યકર્તાઓને સંબોધિત કરતાં કૉંગ્રેસ પર જોરદાર પ્રહારો કર્યા. ચૂંટણી પહેલાં રાજ્યની કૉંગ્રેસ સરકારના લિંગાયત દાવ પર નિશાન સાંધતા મોદીએ કહ્યું કે બીજા પક્ષો વિકાસના રાજકારણથી બચવા માંગે છે અને તેમના માટે જાતિ, ધર્મ, પછાતનું રાજકારણ કરે છે. તેમણે કહ્યું કે દરેક ચૂંટણીમાં એક ગ્રૂપને લોલીપોપ પકડાવી દે છે. તેનાથી મતદાતાઓ પણ ફસાઇ જાય છે.\nપીએમે કહ્યું કે કર્ણાટકમાં મારો એક જ એજન્ડા છે- ડેવલપમેન્ટ, ફાસ્ટ પેસ ડેવલપમેન્ટ, ઑલ રાઉન્ડ ડેવલપમેન્ટ. તેમણે કહ્યું કે ભાજપે હંમેશા વિકાસનું રાજકારણ કર્યું છે. ડંકાની ચોટ પર વાત કરીને અમે વિકાસની વાતો કરીએ છીએ. બીજી સરકારો વિકાસના મુદ્દા પર ચર્ચા કરવાથી કાતરાય છે. આ એ પક્ષોને મંજૂર નથી કારણ કે તેમને વહેંચણીનું રાજકારણ કરવું છે.\nકૉંગ્રેસની 50 વાતોમાંથી 45 જુઠ્ઠી\nપીએમ મોદીએ કાર્યકર્તાઓને કહ્યું કે કૉંગ્રેસ છેલ્લી 2-3 ચૂંટણીઓમાં સતત પરાજય બાદ હવે 50 વાતોમાંથી 40-45 જુઠ્ઠાણા ફેલાવી રહી છે આથી તેમને જુઠ્ઠા, ગુમરાહ કરવા, વિદેશી એજન્સીઓને હાયર કરવાની રણનીતિનો સામનો કરવો પડશે. રસ્તાનું ઉદાહરણ આપતા મોદીએ કહ્યું કે એકલા કર્ણાટમાં 13 મોટા રોડ પ્રોજેક્ટ ચાલી રહ્યા છે અને 14 હજાર કરોડના કામ થઇ રહ્યાં છે.\nUPAના કાર્યકાળની કરી તુલના\nકેન્દ્રમાં કૉંગ્રેસની પૂર્વ સરકાર સાથે તુલના કરતાં તેમણે કહ્યું કે UPAના ચાર વર્ષના કાર્યકાળમાં કર્ણાટકમાં 8700 કરોડ રૂપિયના રોડ માટે ખર્ચ કરાયો. જ્યારે એનડીએની સરકારે રાજ્યમાં રોડ માટે 27000 કરોડ રૂપિયા લગાવ્યા છે. આગળ કહ્યું કે નેશનલ હાઇવ નિર્માણ તેમના સમયમાં 4 વર્ષમાં 1 હજાર કિલોમીટર સુધી પણ નહોતું પહોંચી શકયું, અમે 1750 કિલોમીટરનું કામ કર્ણાટકની ધરતી પર કર્યું છે.\nતેમણે કહ્યું કે કર્ણાટક આગળ વધતા દેશ આગળ વધશે. મોદીએ કહ્યું કે શહેરોના માળખાના વિકાસમાં કૉંગ્રેસે 4 વર્ષમાં 380 કરોડ રૂપિયા ખર્ચ કર્યા હતા. અમે ચાર ગણા 1600 કરોડ રૂપિયા ખર્ચ કર્યા. તેનાથી મધ્યમ વર્ગ અને ગરીબોનું હિત પૂરું થાય છે અને યુવાનોને રોજગારી મળે છે.\nજળવાયુ પરિવર્તનની વાતકરાતં મોદીએ કહ્યું કે કૉંગ્રેસના 4 વર્ષના કાર્યકાળમાં રીન્યુએબલ એનર્જી 2000 મેગાવોટ જોડી, અમે ચાર વર્ષમાં 7800 મેગાવોટ કરી. કર્ણાટકમાં સોલાર ઉર્જા પર તેમણે કહ્યું કે કૉંગ્રેસે 31 મેગાવોટ કામ કર્યું અને જયારે ભાજપની સરકારે કેટલાંય ગણું આગળ કામ કર્યું છે.\nપીએમે કર્ણાટકના કાર્યકર્તાઓને કહ્યું કે અમે બાળકોના અભ્યાસ, વૃદ્ધઓની દવા અને યુવાનોની કમાણી પર ફોકસ કરવા માંગીએ છીએ. ગરીબીથી મુક્તિ ઇચ્છીએ છીએ તો ગરીબોને મજબૂત કરવા પડશે. તેમણે કહ્યું કે કેન્દ્ર સરકારની 2022ની યોજનાઓને અનુકૂળ રાજ્યમાં સરકાર બનાવો. તેમણે કહ્યું કે અમારા સંગઠનની શક્તિ એટલી છે કે કોઇપણ ચૂંટણીમાં પરાજય આપી શકે તેમ નથી. તેઓ નાણાં, જુઠ્ઠ, પરિવારવાદ, વંશવાદ, જાતિવાદના આધાર પર ચૂંટણી લડે છે. અમે એકતા, સબકા સાથ સબકા વિકાસના મંત્રને લઇ આગળ વધીએ છીએ.\nસર્વે પર પણ નિશાન તાકયું\nતાજેતરમાં આવેલા કેટલાંક સર્વેમાં કહ્યું છે કે રાજ્યમાં કોઇપણ પાર્ટીને સ્પષ્ટ બહુમતી મળશે નહીં. તેના પર નિશાન સાંધતા મોદીએ કહ્યું કે કૉંગ્રેસ હારવાની છે તો લોકો કહી રહ્યા છેકે ત્રિશંકુ વિધાનસભા બનશે. આંકડાઓ અને અંદાજોના આધાર પર જુઠ્ઠાણું ફેલાવી રહ્યા છે. તેમણે કહ્યું કે 2014મા પણ બહુમતી નહીં મળે તેવું જુઠ્ઠાણું ફેલાવ્યું હતું. તેમણે કાર્યકર્તાઓને કહ્યું કે તમે કર્ણાટકનું ભાગ્ય બદલવા માટે પૂર્ણ બહુમત વાળી સરકારના મંત્રને લઇ આગળ ચાલો.\nચીનથી પાછા ફરી કર્ણાટક જશે મોદી\nતેમણે કહ્યું કે નામાંકન પ્રક્રિયા પૂરી થઇ ચૂકી છે. મેદાન-એ-જંગની શરૂઆત થઇ ચૂકી છે. હવે ભાજપ કાર્યકર્તાઓની ફૌજે દરેક નાગરિકને મળવાનું છે. તેમણે જાહેરાત કરી કે તેઓ ચીનથી પાછા ફર્યા બાદ કર્ણાટકની મુલાકાત લેશે. મોદીએ કાર્યકર્તાઓને પ્રશ્નોના જવાબ પણ આપ્યા. કરકલાના ધારાસભ્ય સુનીલ કુમારે મોદીને બુથ લેવલ પર જીતને લઇ માર્ગદર્શન માંગ્યું તો મોદીએ કહ્યું કે જેટલા પુરુષ કાર્યકર્તાઓ હોય એટલા જ મહિલા કાર્યકર્તાઓ હોવા જોઇએ. તેનાથી જીત સુનિશ્ચિત થાય છે.\nઆની પહેલાં સંવાદની શરૂઆત મોદીએ કન્નડમાં કરી હતી. કેટલીક લાઇનો કહ્યા બાદ તેમણે હિન્દીમાં બોલવાનું શરૂ કર્યું. એમ પણ કહ્યું કે મારી ઇચ્છા છતાં હું કન્નડ શીખી શકયો નથી. એટલા માટે હું ક્ષમપ્રાર્થી છું.\n", "title": "PM મોદીએ કૉંગ્રેસ પર ચાબખા માર્યા, કહ્યું- ચૂંટણી દરમ્યાન આપે છે લોલીપોપ"}
{"text": "અમદાવાદ: ગુજરાતીમાં એક કહેવત છે કે 'ધરમ કરતા ધાડ પડી.' આ કહેવતને સાર્થક કરતો એક કિસ્સો શહેરના વાડજ વિસ્તારમાં બન્યો છે. બસની રાહ જોઈ રહેલા મહિલાને એક બંટી-બબલીએ કાળા રંગની કાપડની પોટલી ખોલી આપવા કહ્યું હતું. જે બાદમાં બંટી-બબલી મહિલાના દાગીના લઈને ફરાર થઈ ગયા હતા. ગઠીયા અત્યારસુધી ઘરેલા ચોરી લેવા માટે અવનવી યુક્તિઓ અજમાવતા હતા. હવે ગઠીયાઓએ મહિલાને છેતરવા માટે નવી જ યુક્તિ અજમાવી છે. આ યુક્તિથી ભલભલા છેતરાઈ શકે છે. ત્યારે જાણીએ સમગ્ર કિસ્સો...\nરાણીપ વિસ્તારમાં રહેતા શારદાબેન પરમાર બંગલામાં કામ કરીને પોતાનું ગુજરાન ચલાવે છે. 17મી જૂનના દિવસે તેઓ સવારે દસેક વાગ્યાની આસપાસ અખબારનગર બસ સ્ટેન્ડ પાસે કામ પર જવા માટે ઊભા હતા. તે દરમિયાન એક બંટી-બબલી તેમની પાસે આવ્યાં હતાં. બંનેએ મહિલાને એક કાળા રંગમાં પેક પોટલી આપીને તેમાં પૈસા હોવાનું જણાવ્યું હતું, પરંતુ પોતાને ખોલતા આવડતું ન હોવાનું કહીને મહિલાને ખોલી આપવા માટે કહ્યું હતું.\nજોકે, આ દરમિયાન ગઠીયાઓએ મહિલાને એવું જણાવ્યું હતું કે, અમને તમારા પર વિશ્વાસ નથી. તમે ક્યાંક બંડલ લઈને જતા રહો તો? આવું કહીને બંનેએ મહિલાના દાગીના લઈને બંડલ ખોલવા માટે આપ્યું હતું. જે બાદમાં મહિલાએ થોડે દૂર જઈને આ બંડલ ખોલ્યું તો તેમાંથી કાગળના પૂંઠા નીકળ્યા હતા. જે બાદમાં મહિલા તાત્કાલિક બંટી-બબલી પાસે પહોંચી હતી. ત્યાં આવીને મહિલાએ જાણ્યું કે બંટી-બબલી તો રિક્ષામાં બેસીને પલાયન થઈ ગયા છે. આ અંગે મહિલાએ પોલીસ ફરિયાદ આપતા પોલીસ તપાસ શરૂ કરી છે.\nઉલ્લેખનીય છે કે અવનવી યુક્તિ અપનાવીને દાગીના પડાવી લેવાના અનેક કિસ્સા શહેર પોલીસના ચોપડે નોંધાતા રહે છે. જેમાં સૌથી પ્રચલિત યુક્તિ આગળ પોલીસ ઊભી હોવાનું કહીને દાગીના થેલીમાં મૂકાવી દેવાની છે. ગઠિયા દાગીના રૂમાલ કે થેલીમાં મૂકી દેવાનું કહીને ચાલાકીપૂર્વક તેની ચોરી કરીને ફરાર થઈ જતા હોય છે. દાગીના ચમકાવી આપવાનું કહીને ખોટા દાગીના આપી દેવાના બનાવો પણ બનતા રહે છે. જોકે, કાપડની પોટલી ખોલી આપવાનું કહીને છેતરપિંડી કરવામાં આવતી હોવાના બનાવો પહેલા ધ્યાને આવ્યો નથી. આ નવી જ મોડલ ઓપરેન્ડીથી મહિલાઓ શિકાર બની શકે છે.", "title": "અમદાવાદ: કાળા રંગની કાપડની પોટલીની કમાલ! મહિલાએ દાગીના ગુમાવ્યાં, તમે પણ છેતરાઈ શકો છો!"}
{"text": "\nકબીર સિંહ વિશે જેમ સાંભળ્યું હતું એ જ રીતે અર્જુન રેડ્ડીની પુરેપુરી રિમેક છે. અહીંયા સુધી કે ડાયલોગ પણ સરખા જ છે. તેનું પુરુ નામ છે કબીર રાજવીર સિંહ. 20 વર્ષનો એક જુવાન છોકરો આઈઆઈએમમાં ભણી રહ્યો છે અને એ ટોપર સ્ટુડન્ટ છે. એવો હોશિયાર વિદ્યાર્થી કે દરેક ફિલ્ડમાં તે ટોપ પર છે.\nએમ કહેવાય કે કોલેજના ફૂટબોલનો પણ તે કેપ્ટન હોય છે. પરતુ કબીરને એક વાંધો હોય છે કે ગમે તે વાત પર તેને ગુસ્સો આવી જાય. તરત જ ગુસ્સો આવી જાય અને એ પણ કેવો ગુસ્સો કે કોઈને મારી નાખે તે હદ સુધીનો ગુસ્સો.\nજેવું નવું વર્ષ ચાલુ થાય કે પહેલા વર્ષમાં એક છોકરીનું નવું એડમિશન થાય છે એનુ નામ પ્રીતિ. દેખાવમાં પણ નામ એવી જ કે એને જોઈને પ્રિત કરવાનું મન થાય. બંન્નેને પ્રેમ થાય છે પણ શાહિદના આ વર્તનનાં લીધે પ્રીતિનાં લગ્ન ક્યાંક બીજે નક્કી થઈ જાય છે. ત્યારબાદ શરૂ થાય છે કબીર સિંહની બરબાદીનો રસ્તો.\nહવે કબીર રાત દિવસ દારુ, સિગારેટ, બીડી, કોફીણ… ટુકમાં બધા જ પ્રકારનાં નશા કરે છે. તેમજ સાથે સાથે હોસ્પિટલમાં સર્જન તરીકે કામ કરે છે. હવે પ્રોબલેમ એક જ હતો કે પ્રીતિ એના મગજમાંથી જતી નહોતી અને બીજી છોકરી વિશે વિચારવું એ એની ફિતરતમાં નહોતું.\nજો કલાકારોની એક્ટિંગ તરફ ધ્યાન દોરીએ તો શાહિદ કપુર કબીર સિંહના રોલમાં જબરદસ્ત પરફોર્મન્સ આપે છે. એક જિદ્દી, અડિયલ છોકરો, જે હંમેશા ગુસ્સામાં જ રહે છે. જો કે આવુ પાત્ર નિભાવવું કંઈ સહેલુ નથી. પ્રીતિનાં રોલનાં કિયારા અડવાણી પણ સારી લાગે છે. કેટાક સિનમાં કિયારા તમને ચોંકાવી પણ દે છે અને ક્યારેક તમને એના પર દાદ આપવાનું પણ મન થશે.\nઆ બધાની વચ્ચે એક પાત્ર તમારુ દિલ જીતી લેશે. એ એટલે કબીરનો દોસ્ત શિવાનો રોલ પ્લે કરનાર એક્ટર સોહમ મજમુદા. સોહમે કમાલનું કામ કર્યું છે. આમ તમે એના રોલને જોઈને કહેશો કે યાર મિત્ર તો શિવા જેવો જ હોવો જોઈએ. બાકી શાહિદની એક્ટિંગ તમે આગળના કેટલાય વર્ષો સુધી યાદ રાખશો એ વાત નક્કી છે.\n\nડાયરેક્શનની વાત કરવામાં આવે તો લાગે છે કે ફિલ્મને થોડી ખેંચી છે. એકદમ અર્જુન રેડ્ડીની કોપી ટુ કોપી બનાવી નાખી છે. થોડી અલગ કરી હોત તો મજા વધારે આવત. ફિલ્મ હજુ થોડી ટૂંકી થઈ શકતી હતી. તમે છેલ્લે છેલ્લે રાહ જોઈશો કે યાર હવે પુરૂ થાય તો સારુ.\nમ્યુઝિક તો કમાલ છે. કારણ કે ગીત પહેલાથી જ હિટ છે. મોટા મોટા કંપોજર્સ મિથુન. અમાલ મલિક, વિશાલ મિશ્રા, સચેત પરંપરા અને અખિલ સચદેવે આપ્યું છે.\nજો આ ફિલ્મ જોવાના મુખ્ય કારણો વિશે વાત કરીએ તો શાહિદની એક્ટિંગ, કિયારાની સાદગી, સોહમનો કબીર પ્રત્યેનો દોસ્ત પ્રેમ અને લાજવાબ મ્યુઝિક. એટલી વસ્તુ તમને ફિલ્મ જોવા માટે થિયેટર સુધી આકર્ષી જશે.\n", "title": "શાહિદનું જનુન, કિયારાની સાદગી અને સોહમની એક્ટિંગ જોઈ થિયેટરમાં સીટીઓ વાગશે!"}
{"text": "\nઅમેરિકી રાષ્ટ્રપતિ ડોનાલ્ડ ટ્રમ્પ અને ઉત્તર કોરિયાઈ નેતા કિંમ જોંગ વચ્ચે યોજાનારા ઐતિહાસિક શિખર સંમેલનમાં 12મી જૂને સિંગાપુરમાં આવેલા સેન્ટોસા દ્વીપ પર આવેલી હોટલ કૈપેલા નામના લક્ઝુરિઅસ રિસોર્ટમાં મળશે. આ આઈલેન્ડ અને હોટલનો નજારો  જુઓ અહિયા.. જ્યાં બંને નેતા વચ્ચે થનારી મુલાકાત પર વિશ્વ રાખી રહ્યું છે નજર..\n12મી જૂને ટ્રમ્પ અને કિમ જોંગ વચ્ચે શિખર પરિષદ યોજાશે. વ્હાઈટ હાઉસ પ્રેસ સચિવ સારા સેન્ડર્સે કહ્યું કે બંને નેતાઓ વચ્ચેની બેઠક શિખર પરિષદને બદલે સેન્ટોસા દ્વીપ પર આવેલી કૈપેલા હોટલ ખાતે થશે.\n\n\n\n\n\n\n\n\n\n", "title": "કિમ જોંગ અને ટ્રમ્પ મળશે આ હોટલમાં, નજારો જોઈને રહી જશો દંગ"}
{"text": "\nસંસદમાં ત્રણ તલાકને લઈને ચાલી રહેલી ચર્ચા દરમિયાન ભારતીય જનતા પાર્ટીના સાંસદ મીનાક્ષી લેખીએ મુસ્લિમ મૌલવીઓ પર પ્રહાર કર્યા હતાં. તેમણે કહ્યું હતું કે, સતી પ્રથાનું સમર્થન કરનારાઓ વિરૂદ્ધ કાનૂની કાર્યવાહી થાય છે. તેવી જ રીતે ત્રણ તલાકના સાક્ષી બનનારા મૌલવીઓ વિરૂદ્ધ પણ કાર્યવાહી થવી જોઈએ.\nલોકસભામાં રવિશંકર પ્રસાદના ભાષણ દરમિયાન બિલ પર ચર્ચા થઈ હતી. ત્યાર બાદ કોંગ્રેસના નેતા મલ્લિકાર્જુન ખડગે અને સુષ્મિતા દેવીઓ પોતાની પક્ષ રજુ કર્યો હતો. ભાજપના નેતા મીનાક્ષી લેખીએ જબાવમાં કોંગ્રેસનો આભાર વ્યક્ત કરતા કહ્યું હતું કે, કોંગ્રેસ નેતાઓ ત્રણ તલાક બિલને લઈને અમારા પક્ષમાં રહ્યાં હતાં, જેનો મને ખુબ જ આનંદ છે.\nલોકસભામાં ત્રણ તલાક મુદ્દે ચાલી રહેલી ચર્ચા દરમિયાન ભાજપના નેતા મીનાક્ષી લેખીએ જવાબ આપ્યો હતો. લેખીએ એક શેર કહ્યો હતો કે, “ક્યોં બનાતે હૈ હમ એસે રિશ્તે, જો દો પલ મેં તુટ જાતે હૈ…. વાતા તો કરતે હૈ તાઉમ્ર વાદા નિભાને ક, લેકિન હલ્કી સી આંધીમે ગુજર જાતા હૈ”. લેખીએ કહ્યું હતું કે, આ જ સંસદે સતી પ્રથા કાયદા વિરૂદ્ધ નવો કાયદો ઘડ્યો અને સજા એ મોતની જોગવાઈ કરી. સતી પ્રથાનું સમર્થન કરનારાઓ વિરૂદ્ધ પણ કાર્યવાહી કરવામાં આવે છે.\nજો સતી પ્રથા વિરૂદ્ધ કાર્યવાહી કરવામાં આવતી હોય તો ત્રણ તલાકમાં સાક્ષી બનનારા મૌલવિઓ વિરૂદ્ધ પણ કાર્યવાહી કરવાની માંગ લેખીએ કરી હતી. તેમણે કહ્યું હતું કે, ત્રણ તલાક પર મંજુરીની મહોર મારનારા વિરૂદ્ધ કડકમાં કડક સજાની જોગવાઈ કરવામાં આવે. જે સમાજને ગેરમાર્ગે દોરે છે, તેમને પણ સજા થાય. લેખીએ સંસદમાં આપેલા નિવેદનમાં ઉમેર્યું હતું કે, 1937 પહેલા કસ્ટમરી લૉ હતો, જેને મુસલમાનો પણ સમાનરૂપે સ્વિકારતા હતાં. તેને ધર્મ સાથે કોઈ લેવા દેવા નથી.\nમીનાક્ષી લેખીએ ત્રણ તલાક બિલનું સમર્થન કરતા કહ્યું હતું કે, આ બિલ તલાક-એ-બિદ્દત એટલે કે ત્રણ તલાકને રોકવા માટે છે. આ બિલથી તલાક નહીં અટકે  પરંતુ, ત્રણ તલાકની પ્રથા જરૂર બંધ થશે. અત્યાર સુધીમાં શરીયતનું કોઈ સંહિતાકરણ નથી કરવામાં આવ્યું. જેના કારણે જેને જે મનમાં આવે છે, તે કરે છે. આ બિલથી મુસ્લિમ મહિલાઓને ન્યાય મળશે અને સરકાર તેમની સાથે છે. કસ્ટમરી લૉની માફક ત્રણ તલાકનો પણ કોઈ ધર્મ સાથે લેવા દેવા નથી.\nભાજપના સાંસદે કહ્યું હતું કે, તલાક-એ-બિદ્દત આપી ક્ષણભરમાં મુસ્લિમ મહિલાઓને રોડ પર લાવી દેવામાં આવે છે. આ પ્રથાથી મહિલાઓને રક્ષણ પુરૂ પાડવું પડશે. જે ગતિથી ત્રણ તલાક આપવામાં આવી રહ્યાં છે, તેને રોકવાની જરૂર છે.\nલેખીએ વડાપ્રધાન નરેન્દ્ર મોદીના વખાણ કરતા કહ્યું હતું કે, વડાપ્રધાને લાલકિલ્લાની પ્રાચીર પરથી પોતાની મુસ્લિમ બહેનોના અધિકારો માટે ત્રણ તલાક વિરૂદ્ધ બિલ લાવવાનું વચન આપ્યું હતું, જેને સરકારે નિભાવ્યું છે. કોંગ્રેસ સહિતના નેતાઓને ટોણો મારતા કહ્યું હતું કે, જેના મોદી જેવા ભાઈ હોય, તેને કોઈનાથી ડરવાની શી જરૂર.\n", "title": "“જેના મોદી જેવા ભાઈ હોય, તેને કોઈનાથી ડરવાની શી જરૂર”"}
{"text": "લંડન,\nતા.૪\nકોરોનાના નિયમોને હળવા બનાવાતા વિમ્બલ્ડન ગ્રાન્ડ સ્લેમમાં\nસિંગલ્સની ક્વાર્ટર ફાઈનલથી સ્ટેડિયમો પ્રેક્ષકોથી ચિક્કાર ભરાઈ જશે. મહામારી\nવચ્ચે શરૃ થયેલી ગ્રાસ કોર્ટ પરની ગ્રાન્ડ સ્લેમમાં અત્યાર સુધી સ્ટેડિયમની\nક્ષમતાના ૫૦ ટકા પ્રેક્ષકોને જ પ્રવેશ આપવામાં આવતો હતો. જોકે, તેમાં રાહત\nઆપવામાં આવી છે. જેના કારણે સેન્ટર કોર્ટમાં ૧૫ હજાર પ્રેક્ષકો એક સાથે ક્વાર્ટર\nફાઈનલ મુકાબલાની મજા માણી શકશે. મંગળવારે વિમેન્સ સિંગલ્સની ક્વાર્ટર ફાઈનલ રમાશે\nઅને ત્યારથી જ સ્ટેડિયમો પ્રેક્ષકોથી સંપૂર્ણ ભરાયેલા જોવા મળશે.\nવિમ્બલ્ડન ગ્રાન્ડ સ્લેમ ચેમ્પિયનશિપમાં ગઈકાલે મોડી રાત્રે\nપુરી થયેલી મેચમાં બીજો સીડ ધરાવતા રશિયાના મેડ્વડેવે ક્રોએશિયાના સિલીચને ૬-૭\n(૩-૭), ૩-૬, ૬-૩, ૬-૩, ૬-૨થી હરાવ્યો\nહતો. રશિયન ટેનિસ ખેલાડીએ ત્રણ કલાક અને ૩૬ મિનિટના સંઘર્ષ બાદ રાઉન્ડ ઓફ ૧૬મા\nપ્રવેશ મેળવ્યો હતો. જ્યાં તેનો સામનો પોલેન્ડના હર્કાઝ સામે થશે. ફેડરરે અઢી\nકલાકથી વધુના મુકાબલા બાદ બ્રિટનના નોરીની સામે ૬-૪, ૬-૪,\n૫-૭, ૬-૪થી\nજીત હાંસલ કરી હતી.વિમેન્સ સિંગલ્સમાં વર્લ્ડ નંબર વન ઓસ્ટ્રેલિયન એશ્લી બાર્ટીએ\nચેક રિપબ્લિકની સિનિઍકોવાને ૬-૩,\n૭-૫થી પરાજીત કરતાં રાઉન્ડ ઓફ ૧૬માં સ્થાન મેળવ્યું હતુ. \n વિમ્બલ્ડનમાં આયલા ટોમ્યાનોવિચ અને યેલેના ઓસ્ટાપેન્કો ઝઘડી\nપડી\n\n\nલંડન : વિમ્બલ્ડનમાં કોર્ટ નંબર ૧૫ પર ગઈકાલે રમાયેલી\nમેચમાં ઓસ્ટ્રેલિયાની ટોમ્યાનોવિચે ૪-૬,\n૬-૪, ૬-૪થી\nલાતેવિયાની ઓસ્ટાપેન્કોને હરાવી હતી. આ મેચ પુરી થઈ તે પછી બંને ખેલાડીઓ એકબીજાની\nસાથે ઝઘડી પડી હતી. ટોમ્યાનોવિચે આખરી સેટમાં ૪-૦થી સરસાઈ મેળવી લીધી હતી અને તે\nસર્વિસ કરવા જઈ રહી હતી, ત્યારે\nઓસ્ટાપેન્કોએ કહ્યું હતું કે,મને ઈજા\nથઈ છે. આમ કહીને તે તેની ખુરશી પર બેસી ગઈ હતી. ગ્રાન્ડ સ્લેમના નિયમ અનુસાર ઈજા\nઅતિ ગંભીર ન હોય તો ખેલાડીએ ત્યાર બાદના ચેન્જ ઓવર સુધી રાહ જોવાની હોય છે, પણ ઓસ્ટાપેન્કોની\nરજુઆત સાંભળીને ચેર અમ્પાયરે તેના ફિઝિયોને બોલાવતા ટોમ્યાનોવિચ અકળાઈ ઉઠી હતી.\nતેણે રેફરીને રજુઆત કરી હતી. મેચ પુરી થયા બાદ ઓસ્ટાપેન્કોએ કહ્યું હતુ કે, જો તું એમ માનતી\nહોય કે હું નાટક કરતી હતી,\nતો તું મારા ફિઝિયો સાથે વાત કરી શકે છે. ટોમ્યાનોવિચે કહ્યું કે, હું આશા રાખું\nછું કે હવે તને સારુ હગશે. ઓસ્ટાપેન્કોએ કહ્યું કે, તારું વર્તન ભયાનક છે. તારામાં હરિફને આદર આપવાની ભાવના જ\nનથી. ટોમ્યાનોવિચે કહ્યું કે,\nતું એકલી જ બોલે છે. જેના જવાબમાં ઓસ્ટાપેન્કોએ કહ્યું કે, શું ? તું ટેનિસ ટુરની\nસૌથી ખરાબ ખેલાડી છે. \n", "title": "વિમ્બલ્ડનમાં ક્વાર્ટર ફાઈનલથી સ્ટેડિયમો પ્રેક્ષકોથી ચિક્કાર ભરાશે : આજથી રાઉન્ડ ઓફ ૧૬ની મેચો"}
{"text": "\nબોલિવૂડ એક્ટર રણવીર સિંહ તાજેતરમાં ભારતીય ક્રિકેટ ટીમને સપોર્ટ કરવા માટે ઇંગ્લેન્ડ પહોંચ્યો હતો. જ્યાં તેને ઘણી મસ્તી કરી. આ દરમિયાન તેને ભારતીય ટીમના ખેલાડીઓ સાથે પણ મુલાકાત કરી. જેની કેટલીક તસવીરો અને વીડિયોઝ સોશિયલ મીડિયા પર વાયરલ થયા છે.\nઆ દરમિયાન રણવીર સિંહે ભારતીય ખેલાડી હાર્દિક પાંડ્યાના વખાણ કરી એક ટ્વીટ કર્યું હતું જે ફેન્સને ઘણું પસંદ આવ્યું હતું. પરંતુ મામલો ત્યારે ગરમાયો જ્યારે બ્રોક લેસનરના વકીલે રણવીરના આ ટ્વીટને રીટ્વીટ કરી લખ્યું કે,‘તે તેના ક્લાઇન્ટના કેચફ્રેજને યૂઝ કરી રહ્યા છે અને આ કોપીરાઇટ એક્ટનું ઉલ્લંઘન છે.’ પહેલા એવું માનવામાં આવી રહ્યું હતું કે આ એક મજાક છે પરંતુ હવે બ્રોક લેસનરના વકીલે પોલ હેમૈનનું નિવેદન આવ્યા બાદ આ સાફ થઈ ગયું કે પોલ આ મામલે સંપૂર્ણ રીતે ગંભીર છે.\n\nમીડિયા રિપોર્ટ મુજબ પોલે એક ખાનગી મીડિયા સાથે વાત કરતા કહ્યું કે આ બન્નેએ બ્રોક લેસનરના એ કેચફ્રેજનો ઉપયોગ કર્યો છે. જેની કિંમત તેના ક્લાઇન્ટ માટે બઉ વધારે છે. ઉપરાંત તેમને કોપીરાઇટનું ઉલ્લંઘન પણ કર્યું છે. આપને જણાવી દઈએ કે બોલિવૂડ એક્ટર રણવીર સિંહ ભારત-પાકિસ્તાન મેચ દરમિયાન ઇંગ્લેન્ડમાં ભારતને સપોર્ટ કરવા પહોંચ્યો હતો. રીપોર્ટ પ્રમાણે રણવીર સિંહે હાર્દિક પાંડ્યાની સાથે એક તસવીર શેર કરી જેના કેપ્શનમાં લખ્યું કે,‘Eat. Sleep. Dominate. Repeat. The name is Hardik. Hardik Pandya.’ WWE સુપરસ્ટાર બ્રોક લેસનરના વકીલ લોયર પોલે રણવીરની આ ટ્વીટને રીટ્વીટ કરી હતી અને લખ્યું કે,‘શું તમે મજાક કરી રહ્યા છો? It’s Eat Sleep CONQUER Repeat.’\nઆપને જણાવી દઈએ કે Eat Sleep CONQUER Repeat બ્રોક લેસનરનો પ્રખ્યાત ડાયલોગ છે. પોલના ટ્વીટને સમજવાની કોશિશ કરીએ તો સંભવત: બ્રોકનું આ કેચફ્રેચ કોપરાઇટેડ છે.\n", "title": "હાર્દિક પાંડ્યાની પ્રશંસા કરવા જતા બરાબરનો ભેરવાયો રણવીર સિંહ"}
{"text": "\nવધતીજતી ગરમીને કારણે દિવસમાં પ્રવાસ કરતી વખતે તડકાનો ત્રાસ સહન કરવો પડતો હોય છે. ઠંડી ઠંડી હવા ફક્ત ઓલા – ઉબર જેવી ટેક્સીઓમાં જ મળે એવું નથી. થાણેનો એક રિક્ષાડ્રાઇવર સામાન્ય ભાડામાં એસી રિક્ષામાં પ્રવાસનો અનુભવ કરાવે છે.\nથાણામાં એક રિક્ષાવાળાએ ખાસ ઉનાળા માટે એસી રિક્ષા બનાવી છે. વીજળી વગર ચાલતું આ એસી રિક્ષા ડ્રાઇવર ઇસાક શેખ નાસિરે પોતાના ઘરમાં જ બનાવ્યું છે. આ એસીવાળી રિક્ષામાં બેસતાં દરેક પ્રવાસીને ઠંડકનો અનુભવ થાય છે.જોકે આ એસીવાળી રિક્ષામાં પ્રવાસ કરનાર પાસેથી તે એક પણ રૂપિયો વધારાનો લેતો નથી. આ અગાઉ નાસિર કૂલિંગ ટાવર માટે કામ કરતો હતો. પ્રવાસીઓને ઠંડક મળે એ માટે તેણે અદ્ભુત ટેક્નિક શોધી કાઢી. આ ટેક્નિક પાછળ તેને ફક્ત હજાર રૂપિયાનો ખર્ચ થયો હોવાનું તે કહે છે.\nનાસિર ભિવંડી રહે છે, પણ થાણામાં રિક્ષા ચલાવે છે. એથી થાણેના રહેવાસીઓને ઉનાળાના દિવસોમાં એસી રિક્ષામાં બેસવાનો લાભ મળી શકે છે.\n", "title": "આ રિક્ષા ડ્રાઇવરના પ્રવાસીઓ તેની રિક્ષા પર છે ફિદા કારણ કે…"}
{"text": "'તારક મહેતા કા ઉલ્ટા ચશ્મા'ના (Taarak Mehta Ka Ooltah Chashmah) દયાબેનનું (Dayaben) પાત્ર લોકોને ખૂબ પસંદ પડ્યું. ગામે ગામ ઘરે ઘરે આ સીરિયલના (Serail) પાત્રોની ખૂબ ધૂમ મચી. જોકે, દયાબેનનું પાત્ર ભજવતા દિશા વાકાણીના (Disha vakani) આ કેરેક્ટરની સોશિયલ મીડિયમાં (Social Media) ખૂબ ધમાલ છે. દયાબેન જેવી એક્ટિં કરતી એક મહિલાનું એક પાત્ર ભજવી એક મહિલાએ તેને કોપી કરવાનો પ્રયાસ કર્યો હતો. આ મહિલાનો વીડિયો (Video) સોશિયલ મીડિયામાં ખૂબ વાયરલ (Viral) થઈ રહ્યો છે.\nજોકે, દયાબેનની કોપી કરતી આ યુવતી છે ગરીમા. ગરીમા એક યૂટ્યુબર છે અને તે જુદા જુદા પ્રકારના વીડિયો કાયમ સોશિયલ મીડિયામાં મૂકે છે. ગરીમાએ 24 કલાક માટે દયાબેનની કોપી કરવાની ચેલેન્જ ઉપાડી હતી. જોકે, તેણે જે પ્રયાસ કર્યો તે લોકોને ખૂબ પસંદ કર્યો છે. યુ-ટ્યૂબ પર આ વીડિયો વાયરલ થઈ રહ્યો છે.\nગરીમાએ દયા બેન જેવી જ સાડી પહેરીને મેકઅપ કરી અને તેમની જેમ ગરબા ઘૂમતા ઘૂમતા આ કોપી કરવાનો પ્રયાસ કર્યો હતો. આ વીડિયો ગરીમાની યુટ્યૂબ ચેનલ પર મૂકવામાં આવ્યો છે જે અહીં દર્શકો માટે રજૂ કરવામાં આવ્યો છે.\nજોકે, અગાઉ એવી માહિતી સામે આવી હતી કે દિશા વાકાણી પહેલા એક્ટ્રેસ દિવ્યંકા ત્રિપાઠીને દયાબેનનો રોલ ઓફર કરવામાં આવ્યો હતો. જોકે, તેણે આ રોલનો ઇન્કાર કરી દીધો હતો.\nવર્ષ 2017માં પ્રસુતિ દરમિયાન દિશા વાકાણીએ સિરીયલ છોડી દીધી હતી. જોકે, વર્ષ 2019માં દિશા વાકાણી પરત આવશે તેવી ચર્ચા થઈ હતી પરંતુ તે પરત આવી નહોતી. લોકો દિશા વાકાણીના 'હે મા માતાજી' અને 'ટપ્પુ કે પાપા' વાળા ડાયલોગને ખૂબ યાદ કરતા હોય છે ત્યારે ગરીમાના આ વીડિયોએ લોકોને સીરિયલના જૂના દિવસોની યાદ અપાવી દીધી હતી.", "title": "તારક મહેતાના દયાબેનની કોપી કરતી મહિલાનો Video Viral, સોશિયલ મીડિયા પર મચાવી ધમાલ"}
{"text": "\nઆર્થિક રીતે કંગાળ બની ચૂકેલા પાકિસ્તાનને હવે તેના મિત્ર દેશે જ આંચકો આપ્યો છે. મલેશિયાએ પાકિસ્તાનની સરકારી વિમાન કંપની ‘પાકિસ્તાન ઇન્ટરનેશનલ એરલાઇન્સ’નું પ્રવાસી બોઇંગ ૭૭૭ વિમાન જપ્ત કરી લીધું છે. પાકિસ્તાની મીડિયા અહેવાલમાં જણાવ્યા મુજબ પાકિસ્તાનની એરલાઇન્સે મલેશિયા પાસેથી વિમાન લીઝ પર મેળવ્યું હતું. નાણાંની ચુકવણી ના થતાં મલેશિયાએ વિમાન જપ્ત કરી લીધું છે. વિમાન ક્વાલાલુંપુર વિમાની મથકે જપ્ત થયું ત્યારે ચાલકદળ અને પ્રવાસીઓ તેમાં બેઠેલા હતા. બધાને અપમાનિત કરીને વિમાનમાંથી ઉતારી દેવામાં આવ્યા હતા. પાકિસ્તાનના અખબાર ડેઇલી ટાઇમ્સના જણાવ્યા મુજબ પાકિસ્તાની એરલાઇન્સ પાસે કુલ ૧૨ બોઇંગ ૭૭૭ વિમાન છે. તે વિમાનો વિવિધ કંપનીઓ પાસેથી ડ્રાય લીઝ પર લેવામાં આવ્યા છે. મલેશિયાએ જે બોઇંગ ૭૭૭ વિમાન જપ્ત કર્યું છે તે પણ પાકિસ્તાને લીઝ પર લીધેલું હતું. પરંતુ લીઝની શરતો મુજબ નાણાંની ચુકવણી ના થતાં ક્વાલાલુંપુર ખાતે વિમાન જપ્ત થયું હતું. આ પહેલાં સાઉદી અરબે પણ ઇમરાન સરકાર પાસેથી ૩ અબજ ડોલર પરત માંગી લીધા હતા. ઇમરાન સરકારે ચીન પાસેથી લોન લઈને સાઉદી અરબને તે લોનની ચુકવણી કરી હતી. પાકિસ્તાન ઇન્ટરનેશનલ એરલાઇન્સ તાજેતરમાં વિવાદમાં રહી છે. વિમાનન પ્રધાન સરવર ખાને જ થોડા સમય પહેલાં આરોપ લગાવ્યા હતા કે એરલાઇન્સના લગભગ ૪૦ ટકા પાઇલટ નકલી છે. એરલાઇન્સનો સ્ટાફ પહેલાં દાણચોરી કરતાં પણ ઝડપાયો હતો.\n", "title": "મલેશિયાએ પાકિસ્તાન એરલાઇન્સનું બોઇંગ વિમાન જપ્ત કર્યું, ક્રૂ અને પ્રવાસીઓને એરપોર્ટ પર અપમાન કરી ઉતારી મૂક્યાં"}
{"text": "\nકોલંબોમાં રમાયેલી ભારત અને શ્રીલંકા વચ્ચેની ચોથી વનડેમાં શાર્દૂલ ઠાકુરને વનડેમાં ડેબ્યુ કરવાની તક આપવામાં આવી હતી. પોતાની પહેલી વનડે મેચ રમી રહેલ 25 વર્ષીય શાર્દૂલ ઠાકુર મેદાન પર પોતાના પ્રદર્શનથી નહી, પરંતુ મેદાન પર પહેરેલી પોતાની જર્સીના કારણે સમાચારમાં ચમક્યો હતો.\nઅસલમાં, શાર્દૂલ ઠાકુર મેદાન પર 10 નંબરની જર્સી પહેરીને ઉતર્યો હતો. તમને જણાવી દઈએ કે, ક્રિકેટના ભગવાન દિગ્ગજ ભારતીય સચિન તેંડૂલકર પણ મેદાન પર 10 નંબરની જર્સી પહેરીને ઉતરતા હતા. સચિન તેંડૂલકરનો પસંદગીનો નંબર 10 કહેવામાં આવે છે અને એટલું જ નહી ભારતીય ક્રિકેટ ઈતિહાસમાં કોઈપણ ખેલાડી ક્યારેય 10 નંબરની જર્સી પહેરીને મેદાનમાં ઉતર્યો નથી.\nજણાવી દઈએ કે, તેંડૂલકરના રિટાયરમેન્ટ બાદ 10 નંબર કોઈપણ ભારતીય ખેલાડીને આપવામાં આવ્યો નથી અને સચિનના સન્માનમાં આ નંબરને રિટાયર કરવાની માંગ કરવામાં આવી હતી.\nપરંતુ જ્યારે શાર્દૂલ ઠાકુર મેદાન પર 10 નંબરની જર્સી પહેરી તો બધા હેરાન રહી ગયા. સોશિયલ મીડિયાથી લઈને ક્રિકેટ ફેન્સ સુધી બધાએ આના પર પોતાની પ્રતિક્રિયા વ્યક્ત કરી. ટ્વિટર પર સચિનના ફેન્સને પણ આ પસંદ આવ્યું નહતું.\nકેટલાક ફેન્સે તો શાર્દૂલ ઠાકુર પર 10 નંબરની જર્સી પહેરવા માટે નારાજગી વ્યક્ત કરી તો કોઈએ કહ્યું કે સચિન ઉપરાંત કોઈને આ ના મળવું જોઈએ. કેટલાક ફેન્સે તો કહ્યું કે 10 નંબરની જર્સીને રિટાયર કરી દેવી જોઈએ અને કોઈ ખેલાડી તેને ના પહેરે.\n", "title": "ડેબ્યુ મેચમાં સચિનના નંબરની જર્સી પહેરીને ઉતર્યો શાર્દૂલ ઠાકુર, ફેન્સે કર્યો ટ્રોલ"}
{"text": "\nરાજકોટમાં આવેલી ‘સ્વાતિ’ સોસાયટીમાં એક અનોખી હોસ્ટેલ બનાવવામાં આવી છે. તમને જાણીને નવાઈ લાગશે કે આ હોસ્ટેલ ગાય માટે બનાવવામાં આવી છે. સોસાયટીના મકાનમાલિક દ્વારા ગાયનું રક્ષણ કરવામાં આવે છે. રાજકોટમાં આવેલી આ સોસાયટી પણ અનોખી છે. આ સોસાયટીમાં ગામડાના લોકો રહેવા આવે છે. સોસાયટીનો મુખ્ય હેતું પશુપાલન છે. ગાય ઉછેર અને રક્ષણ માટે સોસાયટી વધું રસ ધરાવે છે.\n\nસોસાયટીમાં રહેતા લોકોને ગાયના પોષણ માટે રૂપિયા આપવામાં આવે છે. જો ગાયનું દૂધ ન લેવું હોય તો મળે છે રોક઼ડ. ગાયોનું દૂધ મકાનમાલિક લઈ જાય છે. ગાયના સારા ઉછેર માટે સોસાયટીમાં જ ગાય હોસ્ટેલ બનાવવામાં આવી છે. ગાયમાલિકો પોતાની ગાય આ હોસ્ટેલમાં રાખે છે. ગાયપાલન દ્વારા આવક મેળવે છે. જો કોઈ ગાય માલિક કોઈ પ્રસંગેકે વાર તહેવાર બહારગામ જાય તો ગાયને આ હોસ્ટેલમાં મૂકીને જાય છે. ગાયને ખુબ જ સારી અહિં સાચવવામાં આવે છે. સમયે સમયે તેને ઉત્તમ ઘાંસચારો, ખોળ- પાણી આપવામાં આવે છે. ગાયના રહેવા માટે પણ સારી સગવડ કરવામાં આવી છે.\n\nસોસયટીના માલિક ઘણાં સમયથી આ ગાય હોસ્ટેલ ચલાવે છે.\n", "title": "રાજકોટની આ સોસાયટીમાં છે ગાય માટે હોસ્ટેલ"}
{"text": "અમદાવાદ, તા. 24 નવેમ્બર 2020 મંગળવાર \nકોરોના વાયરસનું સંક્રમણ વધતા પરિસ્થિતિ બેકાબુ બની રહી છે. કોરોનાના વધતા કેસોની ગંભીરતાને જોતા સરકાર દ્વારા અમદાવાદ નજીક ખેડા, નડિયાદ અને આણંદમાં પણ હોસ્પિટલમાં વધારાના બેડની વ્યવસ્થા કરવામાં આવી છે જેથી કરીને અમદાવાદના દર્દીઓને ત્યાં ખસેડી શકાય. \nઅમદાવાદ સિવિલ હોસ્પિટલના એડિશનલ મેડિકલ સુપરિટેનડેન્ટ ડો. રજનીશ પટેલે જણાવ્યું હતું કે અમદાવાદ સિવિલ હોસ્પિટલમાં કોવિડ માટે 1200 બેડની કોવિડ હોસ્પિટલ છે જ્યાં હાલ સામાન્ય બેડ 50 ટકા ખાલી છે. 30 ટકા ઓક્સિજન બેડ અને 15 ટકા ઓક્સિજન બેડ ખાલી છે. હવે 1 અઠવાડિયામાંમાં વધુ 120 બેડ વેન્ટિલેટર વધશે એટલે અમદાવાદ સિવિલ હોસ્પિટલમાંમાં વેન્ટિલેટર બેડની સંખ્યા 320થી વધી જશે.\nઅમદાવાદ સિવિલ હોસ્પિટલ ઉપરાંત કેમ્પસની કિડની હોસ્પિટલ, કૅન્સર હોસ્પિટલ અને યુ એન મહેતા હોસ્પિટલમાં પણ કોરોનાના દર્દીઓ માટે વ્યવસ્થા કરાઈ છે. જ્યાં પણ હાલ 50 ટકા બેડ ખાલી છે. તો બીજી તરફ સિવિલ હોસ્પિટલમાં કોરોના કેસમાં ધીરેધીરે વધારો થઈ રહ્યો છે. રવિવારે જ અમદાવાદ સિવિલ હોસ્પિટલમાં 95 ગંભીર દર્દીઓ નવા આવ્યા છે. કોવિડ હોસ્પિટલમાં સતત સેવા આપતા ડોકટર અને નર્સ કોરોના સંક્રમિત થઈ રહ્યા છે.\n", "title": "અમદાવાદ સિવિલ હોસ્પિટલમાં 120 વેન્ટિલેટરી બેડની વ્યવસ્થા વધારાઈ"}
{"text": "વારાણસી, રોહનિયા, તા. ૬\n\nટેલિકોમ ક્ષેત્રની મોટી કંપની વોડાફોને નવી ઓફર કરી છે. આ ઓફર અંતર્ગત જો કોઈ ગ્રાહકના કોલમાં સમસ્યા આવે કે કોલડ્રોપની સ્થિતિ સર્જાય તો તેને 10 મિનિટનો ટોકટાઇમ ફ્રી આપવામાં આવશે. વોડાફોન ઇન્ડિયા દ્વારા જાહેર કરવામાં આવેલા નિવેદનમાં જણાવવામાં આવ્યું છે કે વોડાફોન ડિલાઇટ બોનાન્ઝા અંતર્ગત જે ગ્રાહકોને કોલમાં અવરોધ નડશે તેમને 10 મિનિટનો ફ્રી ટોકટાઇમ આપવામાં આવશે.\nવોડાફોન ડિલાઇટ બોનાન્ઝા અંતર્ગત કોલડ્રોપની સમસ્યાનો ભોગ બનનાર ગ્રાહકોને 10 મિનિટનો ફ્રી ટોકટાઇમ મળશે. આ સ્કીમનો લાભ લેવેા માટે 199 નંબર પર ‘BETTER’ લખીને એસએમસએસ કરવો પડશે અને દસ મિનિટનો ટોકટાઇમ મળી  જશે.\nદૂરસંચાર કંપની વોડાફોને નવી પહેલ કરી છે. દેશભરમાં અલગઅલગ ઓપરેટરોના નેટવર્ક પર ઉપભોક્તાઓને કોલડ્રોપની સમસ્યાનો સામનો કરવો પડે છે. સરકારે ઓપરેટરો સાથે બેઠક કરીને આ સ્થિતિમાં સુધારો કરવા માટે જણાવ્યું છે. કોલડ્રોપ મામલે સુપ્રીમ કોર્ટે ગણતરીના મહિનાઓ પહેલાં એક મહત્ત્વપૂર્ણ નિર્ણયમાં ટેલિકોમ કંપનીઓને રાહત આપી હતી. સુપ્રીમ કોર્ટે ટેલિકોમ કંપનીઓને મોટી રાહત આપીને કોલ ડ્રોપ પર દંડ ચૂકવવાના ટેલિકોમ રેગ્યુલેટરી ઓથોરિટી ઓફ ઈન્ડિયાના આદેશને ફગાવી દીધો છે. કોર્ટે ટ્રાઈના આ આદેશને ગેરવાજબી ગણાવ્યો છે. કોર્ટે ટ્રાઈના આદેશને મનમાની ગણાવીને કહ્યું છે કે કોલ ડ્રોપની સમસ્યા ટેકનિકલી છે. કંપનીઓએ કહ્યું હતું કે તેમને 2 ટકા કોલ ડ્રોપની પરવાનગી હોય છે. કંપનીઓએ સુનાવણી દરમિયાન તર્ક આપ્યો હતો કે વાયરલેસ ટેકનિકમાં આખી દુનિયામાં કોલ ડ્રોપની સમસ્યા હોય છે.\n", "title": "ખુશખબર! કોલ ડ્રોપ થશે તો વોડાફોન આપશે ગ્રાહકોને બહુ મોટો ફ્રી ફાયદો"}
{"text": "ઋત્વિજ સોની, અમદાવાદ: ગ્રાહક બનીને આવેલી ટોળકી દ્વારા નજર ચૂકવી હાથફેરો કરવાની અનેક ઘટનાઓ સામે આવી રહી છે. ખાસ કરીને મહિલાઓ અને બાળકોની ગેંગ દ્વારા આ પ્રકારની ચોરીને અંજામ આપવામાં આવી રહ્યો છે, ત્યારે નરોડામાં આવી જ એક ટોળકીએ જ્વેલર્સની દુકાનમાંથી લગભગ 6 લાખ રૂપિયાના દાગીના સેરવી લીધા છે.\nનરોડા વિસ્તારમાં આવેલી એક જ્વેલર્સની દુકાનમાં ચોરીની ઘટના સામે આવી છે. જ્વેલર્સમાંથી લગભગ 6 લાખ રૂપિયાના દાગીનાની ચોરી થઇ છે. જ્યારે આ સમગ્ર ઘટના સીસીટીવીમાં કેદ થઇ છે.\nસીસીટીવી તપાસતાં જાણવા મળ્યું હતું કે, ગ્રાહક બનીને આવેલી મહિલા ટોળકીનું આ કરતુત છે. સાથે જ જોઇ શકાય છે કે, કેવી રીતે મહિલાએ જ્વેલર્સની નજર ચૂકવી કબાટમાં હાથ નાંખી દાગીના ચોરી લીધા હતા. આ મહિલા ટોળકી બાળક સાથે આવી હતી.\nજ્વેલર્સે આ મામલે નરોડા પોલીસ સ્ટેશનમાં ફરિયાદ નોંધાવી છે. જ્યારે પોલીસે સીસીટીવી ફૂટેજને આધારે તપાસ શરૂ કરી છે. ઉલ્લેખનીય છે કે, મહિલા ટોળકી દ્વારા આવી રીતે ચોરીને અંજામ આપવાની અનેક ઘટનાઓ અગાઉ પણ સામે આવી ચૂકી છે.", "title": "અમદાવાદ: જ્વેલરી શોપમાંથી 6 લાખના દાગીના લઇ મહિલા ટોળકી ફરાર"}
{"text": "\n। લખનઉ ।\nકોંગ્રેસ અધ્યક્ષ રાહુલ ગાંધીએ સોમવારે છત્તીસગઢમાં વચન આપ્યું હતું કે જો ૨૦૧૯માં કોંગ્રેસની સરકાર બનશે તો દેશમાં દરેક ગરીબને ન્યૂનતમ આવકની ગેરન્ટી આપવામાં આવશે. તેમના આ વચન પર બહુજન સમાજ પાર્ટીનાં અધ્યક્ષ માયાવતીએ સવાલો ઊભા કર્યા છે. માયાવતીએ કોંગ્રેસના પૂર્વ ઇંદિરા ગાંધી સરકારની યાદ અપાવતાં કહ્યું હતું કે ગરીબી હટાવોવાળા સૂત્રનું શું થયું?\nમાયાવતીએ કહ્યું હતું કે કોંગ્રેસ પાર્ટીની પૂર્વ સરકારોનો રેકોર્ડ અને ખાસ કરીને ઇંદિરા ગાંધીની સરકારના બહુચર્ચિત ગરીબી હટાવોના સૂત્ર અને જાહેરાતનાં પરિણામ જનતાની સમક્ષ છે. કોંગ્રેસ અને ભાજપ- આ બંને પાર્ટીઓ દ્વારા ખેડૂતોની દુર્દશાને સુધારવાના વચનો ઠાલાં પુરવાર થયાં છે. તેમણે કહ્યું હતું કે કોંગ્રેસ અને ભાજપ- બંને નિષ્ફળ રહ્યા છે અને બંને પક્ષો એક સિક્કાની બે બાજુઓ છે.\nકોંગ્રેસની સાથે ભાજપને પણ સપાટામાં લીધો\nબીએસપીના સુપ્રીમોએ કહ્યું હતું કે કોંગ્રેસની સરકારો ખાસ કરીને ગરીબી હટાવોનું બહુચર્ચિત સૂત્ર હતું. હાલની ભાજપ સરકારે પણ વિદેશથી બ્લેક મની પરત લાવવાનું અને દેશના દરેક વ્યક્તિને રૂ. ૧૫થી ૨૦ લાખ આપીને તેમને અચ્છે દિન લાવવાનું વચન પોકળ સાબિત થયું છે.\n", "title": "ઇંદિરાનાં ગરીબી હટાવોના નારાનું શું થયું? : માયાવતીનો કોંગ્રેસને ટોણો"}
{"text": "નવી દિલ્હી # ગત સપ્તાહે લોકસભામાં રજુ કરાયેલ જીએસટી બિલ પર ચર્ચા થશે. જોકે રાજ્યસભામાં વર્તમાન સરકારની બહુમતી ના હોવાથી મોદી સરકારની અહીં કસોટી થશે. જીએસટી બિલની ચર્ચાને લઇને આજે રાજ્યસભામાં હંગામો થવાની સંભાવના છે.\nજીએસટી બિલ લોકસભામાં તો રજુ થઇ ગયું છે. પરંતુ આ બિલની અમલવારી માટે રાજ્યસભામાં પણ પસાર કરવું જરૂરી છે. જો મોદી સરકારને રાજ્યસભામાં આ બિલ પસાર કરવા માટે વિપક્ષની મદદની જરૂર છે. પરંતુ લાંબા વેકેશન બાદ પરત ફરેલા વિપક્ષી નેતા રાહુલ ગાંધીના આગમન બાદ કોંગ્રેસ આક્રમક મૂડમાં આવી છે. જેને પગલે આજે રાજ્યસભામાં આ બિલની ચર્ચા ગરમ બની રહેવાની શક્યતાઓ જોવાઇ રહી છે.\nકોંગ્રેસે શરત મુકી છે કે જ્યાં સુધી માર્ગ અને પરિવહન મંત્રી નિતિન ગડકરી રાજીનામું નહીં આપે ત્યાં તેઓ સંસદમાં આ બિલ પર ચર્ચા થવા નહીં દે. ગડકરીની એક કંપની સામે સરકારી લોનના નાણાં ભરપાઇ ન કરવાનો આરોપ છે. રાજ્યસભામાં સરકાર પાસે બહુમતી નથી. જેને પગલે આ બિલ પસાર કરવું મુશ્કેલ છે. આવામાં વિપક્ષનો આવો આક્રમક મૂડ જોતાં સરકાર આ બિલને સ્થાયી કમિટી પાસે મોકલી શકે છે કે જેથી બિલની સમીક્ષા કરી જરૂરી સુધારા વધારા કરી શકાય.", "title": "રાજ્યસભામાં આજે જીએસટી બિલ પર ચર્ચા, સરકારની થશે કસોટી"}
{"text": "\nદિવાળીના તહેવારો બાદ દેશની રાજધાની દિલ્હીમાં કોરોના વિસ્ફોટ થયો છે. છેલ્લા 24 કલાકમાં નવા 7486 નવા કેસ નોધાયા છે, જ્યારે 131 લોકોએ કોરોનાના કારણે પોતાનો જીવ ખોયો છે. આ સાથે જ દિલ્હીમાં એક દિવસમાં સૌથી વધુ મોતને ભેટનાર રેકોર્ડ તૂટી ગયો છે. અગાઉ દિલ્હી સરકારે 12 નવેમ્બરે હેલ્થ બુલેટિનમાં 24 કલાકમાં 104 લોકોના મોત થયા હોવાનું જણાવ્યું હતું.\nદિલ્હીમાં કોરોનાથી અત્યાર સુધી 7943 લોકોના મોત થઈ ચૂક્યા છે, જ્યારે 42458 એક્ટિવ કેસ છે. દિલ્હીમાં કોરોનાના દર્દીઓનો આંકડો 5 લાખને પાર થઈ ગયો છે. રાજધાનીમાં કોરોના સંક્રમિતોની સંખ્યા 503084 થઈ ચૂકી છે.\nઅગાઉ મંગળવારે દિલ્હીમાં 6396 નવા કેસ નોંધવામાં આવ્યા હતા, જ્યારે 99 લોકોના જીવ ગયા છે. દિલ્હીમાં કોરોનાથી થનાર દર્દીઓનો મૃત્યુદર ઝડપથી વધી રહ્યો છે અને કેસની સંખ્યા લોકોને ડરાવી રહી છે.\n\nદિલ્હીમાં કોરોના વાયરસના વધતા કેસોને જોતા કેજરીવાલ સરકારે કેન્દ્ર સરકારને પ્રસ્તાવ મોકલ્યો છે કે ભીડભાડવાળા બજારોને બંધ કરી દેવામાં આવે. સાથે જ દિલ્હી સરકારે લગ્ન સમારોહમાં 200ની જગ્યાએ માત્ર 50 મહેમાનોને બોલાવવાની મંજૂરી આપવાનો નિર્ણય કર્યો છે.\nબીજી બાજુ, દિલ્હીમાં કોરોના વાયરસના વધતા કેસોને જોતા કેન્દ્ર સરકારે આગમચેતી તૈયારીઓ કરી લીધી છે અને લોકોને સતર્ક રહેવાની અપીલ કરી છે. કેન્દ્રિય સ્વાસ્થ્ય મંત્રાલય તરફથી કહેવામાં આવ્યું છે કે દિલ્હીમાં હોમ આઈસોલેશનમાં પણ વધારે દર્દીઓ છે. સવાર સાંજ ડોક્ટર્સ તેમની તપાસ ફોન અથવા તો વીડિયો કોલથી લે છે, આ સુવિધાને વધુ સુદ્દઢ કરવામાં આવશે. સંક્રમિત લોકોના કોન્ટેક્ટ ટ્રેસિંગ પછી તેમના પર કડક નજર રાખવામાં આવશે.\n", "title": "દિલ્હીમાં તૂટ્યો કોરોના વાયરસથી થનાર મોતનો રેકોર્ડ, છેલ્લા 24 કલાકમાં 131 લોકોએ જીવ ગુમાવતા ફફડાટ"}
{"text": "\nમહાત્મા ગાંધીજીએ સ્થાપેલા અમદાવાદના સાબરમતી આશ્રમની સ્થાપનાને થઈ રહેલા ૧૦૦ વર્ષની ઉજવણી માટે સહાય કરવાની જાહેરાત નવા કેન્દ્રીય બજેટની રજૂઆત વખતે કેન્દ્રીય નાણાપ્રધાન અરુણ જેટલીએ કરી છે. અલબત્ત, કેટલીક નાણાકીય સહાય આશ્રમને ટ્રસ્ટને અપાશે કે રાજ્ય સરકારને અપાશે, તે બાબતમાં કોઈ સ્પષ્ટતા કરાઈ નથી.\nઅમદાવાદમાં સાબરમતી નદીના કાંઠે આવેલો આશ્રમ ગાંધીજીએ ૧૭ જૂન, ૧૯૧૭માં સ્થાપ્યો હતો. એટલે આવતા જૂનની ૧૭મીએ આશ્રમની સ્થાપનાને ૧૦૦ વર્ષ પૂરાં થશે. સૌથી પહેલાં ગાંધીજીએ અમદાવાદમાં કોચરબ ખાતે ખાનગી બંગલામાં આશ્રમ સ્થાપ્યો હતો. પરંતુ આ જગ્યા આશ્રમને અનુકૂળ ન હતી. બંગલો ભાડેથી લેવાયો હતો. તદુપરાંત પ્લેગના રોગચાળાને કારણે આશ્રમમાં સલામતી સામે ખતરો પણ ઊભો થયો હતો. તેથી વર્તમાન સાબરમતી નદી કાંઠે આશ્રમ ફેરવવામાં આવ્યો હતો.\nઆશ્રમ ટ્રસ્ટ કે જેનું મૂળ નામ સાબરમતી આશ્રમ પ્રિઝર્વેશન એન્ડ મેમોરિયલ ટ્રસ્ટ છે, તેની સ્થાપના આઝાદી પછી ૧૯૫૧માં થઈ હતી, જેના પહેલા અધ્યક્ષ તત્કાલીન નાયબ વડાપ્રધાન સરદાર વલ્લભભાઈ પટેલ હતા.\nઆશ્રમના નિયામક ત્રિદિપ સુહૃદ કહે છે કે, બુનિયાદી રીતે ગાંધી વિચારના પ્રચાર- પ્રસારનું તથા આશ્રમની જાળવણીનું કાર્ય કરતા આશ્રમમાં ગાંધીસ્મારક સંગ્રહાલય દ્વારા ૨૦૧૪-૧૫માં\nરૃ. ૮૯.૩૩ લાખ, ૨૦૧૫-૧૬માં રૃ. ૯૧.૩૯ લાખ અને વર્તમાન ૨૦૧૬-૧૭માં રૃ.૧.૨૧ કરોડ જુદી જુદી પ્રવૃત્તિઓ પાછળ ખર્ચાયા છે.\nઆશ્રમને રાજ્ય કે કેન્દ્ર સરકારો તરફથી કોઈ વાર્ષિક ગ્રાન્ટ મળતી નથી, પણ છેલ્લા દોઢ વર્ષથી જુદા જુદા ચાર પ્રોજેક્ટ્સ માટે કેન્દ્ર તરફથી રૃ. ૧.૫ કરોડની ગ્રાન્ટ મળી છે, જેમાં દસ્તાવેજીકરણની કામગીરી, ગાંધીજીએ જે જે શહેરો તથા ગામોની મુલાકાતો લીધી હતી તેની દિનવારી તૈયારી કરવાની કામગીરી, ૧૧ જેટલી ગાંધી વિચારની સંસ્થાઓમાં સાબરમતી આશ્રમની માફક ડિજિટલ મોબાઈલ એપ્સ તથા થ્રીડી વોક થ્રૂ તૈયાર કરવાની કામગીરી તથા લાઈબ્રેરી ઓટોમેશનની કામગીરી સામેલ છે.\n", "title": "બજેટમાં ઉલ્લેખ થયેલા ગાંધીજીના સાબરમતી આશ્રમ વિશેની આ ખાસ જરૂરથી જાણી લો"}
{"text": "વાપી# વાપી જીઆઇડીસી ના ફોર્થ ફેઝમાં આવેલી ગુજરાત પોલી બોન્ડ નામની કેમિકલ કંપનીમાં ભીષણ આગ લાગી હતી. ઘટનાને પગલે કંપનીમાં દોડધામ મચી ગઈ હતી. કંપનીના બીજા માળે લાગેલી આગ વિકરાલ સ્વરૂપ ધારણ કરે તે પહેલાજ ફાયર ફાઇટરો સ્થળ પર પહોંચી આગ પર કાબુ મેળવવાના પ્રયાસો હાથ ધર્યા હતા.\nઘટનાની જાણ થતાં જ પોલીસ અને ફેક્ટરી ઇન્સ્પેક્ટરની ટીમ ઘટના સ્થળ પર પહોંચી તપાસ હાથ ધરી હતી. મહત્વપૂર્ણ છે કે, આગની આ ઘટનામાં કંપનીનો એક કામદાર ગંભીર રીતે દાઝી ગયો હતો, જ્યારે અન્ય એક કામદાર કંપની પરથી નીચે પટકાયો હતો અને તેને પણ ગંભીર હાલતમાં સારવાર માટે હોસ્પિટલમાં ખસેડવામાં આવ્યો હતો.\nકંપનીના અન્ય કામદારોને પણ કંપની સંચાલકો દ્વારા સુરક્ષા માટે કોઈ ઉપકરણ આપવામાં આવ્યું ન હતુ. કામદારોની સુરક્ષા માટે જવાબદાર અધિકારીઓની હાજરીમાં કામદારોને સુરક્ષા ના અભાવે કામ કરતા જોવા મળ્યા હતા. આમ કંપનીમાં કામદારોની સુરક્ષા મામલે ગંભીર બેદરકારી દાખવવામાં આવી રહી હોવા છતાં કંપની સંચાલકો અને જવાબદાર વિભાગના સરકારી અધિકારીઓ કામદારોને થયેલ ઇજા અને અન્ય બેદરકારીને છૂપાવવાના પ્રયાસો કરતા જોવા મળ્યા હતા.\nફેક્ટરી ઇન્સ્પેક્ટર પણ કંપની સંચાલકોની બેદરકારી મુદ્દે આંખ આડે કાન કરી કંપની સંચાલકોની આડકતરી રીતે તરફેણ કરી રહ્યાં હતા.", "title": "વાપી GIDCમાં આવેલી ગુજરાત પોલી બોન્ડ કેમિકલ કંપનીમાં ભીષણ આગ"}
{"text": "બોમ્બે હાઇકોર્ટના એક જજે નવું ઉદાહરણ પુરૂ પાડ્યું છે. તે જુના મામલાના ઉકેલ માટે સવારે 3:30 કલાક સુધી કોર્ટમાં બેઠા હતા. કદાચ કોઇ પહેલા જજે આવું કર્યું હશે.\nહાઇકોર્ટના જસ્ટિસ એસ.જે કાથાવાલા એક સપ્તાહથી અડધી અડધી રાત સુધી કામ કરે છે. હાઇકોર્ટમાં 5 મેથી ગરમીની રજાઓ શરૂ થઇ રહી છે અને તેઓ પ્રયત્ન કરી રહ્યાં છે કે તેમના વેકેશન પહેલા મહત્તમ કેસનો નીકાલ આવી જાય.\nજસ્ટિસ કથાવાલાના કોર્ટરૂમ નંબર 20માં ગત એક સપ્તાહથી અડધી અડધી રાત સુધી કામ કરે છે. તેમણે શુક્રવારની સવારથી શનિવાર રાતના 3.30 કલાક સુધી 135 કેસથી વધારે મામલાની સુનાવણી કરી જેમાં 70 અનિવાર્ય હતાં.\nસવાર સુધી જસ્ટિસના કોર્ટ રૂમમાં રહેલા એડવોકેટ હિરેન કમોદે કહ્યું કે,'કામ પ્રતિ તેમની નિષ્ઠા અને સમર્પણ સન્માનીય છે. હું સવારે સડા ત્રણ વાગે નીકળનારા છેલ્લા ત્રણમાંથ ીએક છું. કોર્ટ વકીલો, કોર્ટ કર્મચારીઓ અને સાક્ષીઓથી ભરાયેલો હતો. બધા કેસ અર્જન્ટ બેસિસ પર ઉકેલવામાં આવતાં હતાં. '\nજસ્ટિસ કથાવાલાએ 2009માં હાઇકોર્ટના એડિશનલ જજ તરીકે શપથ લીધી હતી અને જુલાઇ 2011માં કોર્ટમાં સ્થાયી જજ તરીકે નિયુક્ત કરવામાં આવ્યાં હતાં.\nજસ્ટિસ કથાવાલાએ કહ્યું કે,'તેમણે પોતાના બધા જ મામલા ઉકેલી દીધા હતાં. હું સવારે 11 વાગ્યાથી બીજી સવારે 3.30 કલાક સુધી કોર્ટમાં હતો. જેમાં 20 મિનિટનો બ્રેક લીધો હતો. '\nનામ ન જણાવવાની શરત પર હાઇકોર્ટના રિટાયર્ડ જજે કહ્યું કે,'કેટલાક જજ એવા છે જેમણે સાંજે પાંચ કલાક સુધી કામ કરીને મહત્તમ કેસ ઉકેલ્યાં છે.જો કોઇ જજ આ રીતે મોડી રાત સુધી કામ કરવાનો નિર્ણય લે છે તો તેમની સાથે સ્ટાફ પણ મુશ્કેલીમાં મુકાય છે. '\nજસ્ટિસ કથાવાલા પહેલાની સેક્રેટરી કેપીપી નાયરનું કહેવું છે કે,'મે 15 જજો સાથે કામ કર્યું છે પરંતુ કોઇપણ કથાવાલાની ઉર્જા સાથે બરાબરી નહીં કરી શકે. તેઓ નાના મામલામાં નિર્ણય કોર્ટમાં જ સંભળાવી દે છે.'\n( ન્યૂઝ 18 હિન્દીના રાધિકા રામાસ્વામીના લેખનું ભાષાતંર)", "title": "બોમ્બે HCના જજનો રેકોર્ડ, સતત 16 કલાકમાં 135 કેસની કરી સુનાવણી"}
{"text": "\nટીવી પર ‘બાબુલ કા આંગન છુટે ના’, ‘બાલિકા વધુ’, ‘ઝલક દિખલા જા’, ‘કોમેડી નાઈટ’, ‘સાવધાન ઈન્ડિયા’, ‘બિગ બોસ’, ‘ખતરોંકે ખિલાડી’ જેવા અનેક ટીવી શો કરી ચૂકેલો સિદ્ધાર્થ શુક્લા આજ કાલ કલર્સ ચેનલની સિરિયલ ‘દિલ સે દિલ તક’માં દેખાઈ રહ્યો છે, પરંતુ સેટ પરના સિદ્ધાર્થના વર્તન, તેની મનમાની, લેટ લતીફી, ખરાબ વર્તન અને ગાળા-ગાળીથી પરેશાન શોના પ્રોડ્યુસર શશિ-સુમિતે સિદ્ધાર્થને સેટ બહાર તગેડી મૂક્યો હતો.\nઆ અંગે જાણવા મળ્યાનુસાર સિદ્ધાર્થ શુક્લાને ‘દિલ સે દિલ તક’ની પ્રોજેક્ટ હેડ શીતલે તેની મનમાની અને ખરાબ વર્તનને કારણે શોમાંથી કાઢી મૂક્યો છે. સૂત્રોના જણાવ્યા મુજબ સિદ્ધાર્થની મનમાનીથી ‘દિલ સે દિલ તક’ની ટીમ તેના વર્તનથી ત્રસ્ત હતી. સિદ્ધાર્થ ક્યારેય પણ કોઈને ગાળ બોલવામાં કે અપશબ્દો બોલતા અચકાતો નહોતો. સેટ પર રોજ-રોજ મોડા આવવાની તેની આદત બની ગઈ હતી. લંચ કર્યા બાદ તે સેટ પર બે કલાકની ઊંઘી જતો હતો. જેને કારણે આખી ટીમે બે કલાક સુધી તેની રાહ જોતા બેસી રહેવું પડતું હતું.\nસૂત્રોના જણાવ્યા મુજબ ગુરુવારે સિદ્ધાર્થ જ્યારે સેટ પર પહોંચ્યો ત્યારે સેટ પર પ્રોજેક્ટ હેડ શીતલ હાજર હતી. શીતલ પાસે સિદ્ધાર્થની ફરિયાદોનુ લાંબું લિસ્ટ હતુ. તેણે જ્યારે સિદ્ધાર્થને આ અંગે પૂછપરછ કરી તો સિદ્ધાર્થે તમામની હાજરીમાં શીતલ સાથે અપમાનિત ભાષામાં ચીસો પાડીને વાત કરવાની શરૂઆત કરી દીધી. પરિણામે શીતલે સિદ્ધાર્થને સેટ પરથી કાઢી મૂક્યો હતો.\n", "title": "એક્ટર સિદ્ધાર્થ શુકલાને સેટ પરથી કાઢી મુકાયો, જાણો શું હતો મામલો"}
{"text": "\nહજુ તો શિયાળાએ વિદાય પણ નથી લીધી ત્યાં રાજકોટમાં પાણીનો પ્રશ્ન સામે આવી ગયો છે. રાજકોટના આણંદપર ગામની મોટી સંખ્યામાં લોકો રાજકોટ કલેકટર કચેરીએ ઉમટી પડ્યા હતા અને હલ્લાબોલ કર્યો હતો. કલેકટર કચેરીમાં માટલા ફોડી મહિલાઓએ રોષની લાગણી ઠાલવી હતી.\nઆણંદપર ગામના લોકોએ પાણી મુદ્દે કલેકટરને આવેદનપત્ર પાઠવ્યો હતો. મહિલાઓએ મુખ્યમંત્રી હાય હાયના નારા લગાવી છાજીયા લીધા હતા. હતા. જો કે મહિલાઓના ટોળાને જોઇ પોલીસના ધાડેધાડા ઉતારી દેવામાં આવ્યા હતા અને કલેકટર કચેરીના દરવાજા પણ બંધ કરી દેવામાં આવ્યા હતા. જોકે બાદમાં મહિલા દ્વારા કલેકટર કચેરીના ગેટ પાસે જ માટલા ફોડી વિરોધ કરિયો હતો. જો પાણી નહીં મળે તો મહિલાઓ દ્વારા હવે મુખ્યમંત્રીના ઘરનો ઘેરાવો કરશે તેવી ચીમકી ઉચ્ચારી હતી.\nકલેક્ટર કચેરીએ પાણી પ્રશ્ને આણંદપર ગામના લોકો ઉમટી પડ્યા હતા. કોઇ અઇચ્છનીય બનાવ ન બને તે માટે પોલીસનો ચુસ્ત બંદોબસ્ત ગોઠવી દેવામાં આવ્યો હતો.\nઅગાઉ 20મી ડિસેમ્બર, 2016ના રોજ કલેકટર કચેરીએ રજૂઆત કરવા પહોંચી ગયા હતા. ત્યારબાદ બે-બે મહિનાનો સમય વીતવા છતાંય તંત્ર દ્વારા કોઇ નક્કર પગલાં ન લેવાતા મહિલાઓ પરેશાન થઇ ગઇ છે.\n", "title": "રાજકોટમાં પાણી મુદ્દે મહિલાઓએ કલેકટર કચેરીનો ઘેરાવો કરી માટલા ફોડ્યા"}
{"text": "નવી દિલ્હી #ઉત્તરપ્રદેશમાં ચૂંટણીના ઢોલ વાગવા જઇ રહ્યા છે ત્યાં આંતરિક વિખવાદને પગલે સમાજવાદી પાર્ટી બે ફાડિયામાં વહેંચાઇ ગઇ છે. પક્ષના ચિહ્ન સાયકલને લઇને પણ બંને જુથોમાં ખેંચમતાણી જેવી સ્થિતિ સર્જાઇ છે. મુલાયમસિંહ બાદ અખિલેશ જુથ પણ ચૂંટણી પંચમાં આ મામલે રજુઆત કરી રહ્યું છે. પરંતુ સુત્રોનું માનીએ તો અખિલેશ યાદવને સાયકલની ચિંતા નથી કારણ કે અખિલેશ પાસે વિધાનસભા ચૂંટણી માટે પ્લાન બી અને પ્લાન સી તૈયાર છે. આગામી ચૂંટણીમાં અખિલેશ યાદવ સાયકલ પર નહીં પરંતુ મોટર સાયકલ પર સવારી કરે એમ છે.\nમુખ્યમંત્રી અખિલેશ યાદવે પિતા મુલાયમસિંહ યાદવ અને કાકા શિવપાલસિંહ યાદવનો તખ્તાપલટ કરી સમાજવાદી પાર્ટીમાં પોતાનો કબ્જો જમાવ્યો છે. અખિલેશ હવે કાકા રામગોપાલ યાદવના સહયોગથી મુલાયમસિંહ પાસેથી ચૂંટણી ચિહ્ન સાયકલ હડપવાની તૈયારીમાં છે. જોકે વિશેષજ્ઞોનું કહેવું છે ચૂંટણી પંચ અખિલેશ અને મુલાયમસિંહ બંનેમાંથી કોઇને પણ સાયકલની સવારી કરવા દે એમ લાગતું નછી. એવામાં બધા માટે ચર્ચાનો વિષય એ છે કે પિતા પાસેથી તખ્તપલટ કરનાર અખિલેશ ચૂંટણી ચિહ્ન માટે આગળનું પગલું કયું ઉઠાવશે?\nસપાના અખિલેશ છાવણીના નેતાઓએ સંકેત આપ્યા છે કે, તેમણે ચૂંટણી ચિહ્નને લઇને પ્લાન બી અને પ્લાન સી તૈયાર રાખ્યો છે. મુલાયમસિંહ યાદવ તરફથી સોમવારે ચૂંટણી પંચ સામે સાયકલને લઇને રજુઆત કરી હતી તો આજે અખિલેશ છાવણીએ પોતાની વાત રજુ કરી છે.\nઅખિલેશ છાવણીનું કહેવું છે કે એમની પ્રાથમિકતામાં સાયકલને પ્રાપ્ત કરવાની છે પરંતુ જો આવું ના થાય તો એમના માટે પહેલેથી જ પ્લાન તૈયાર છે. સપા પ્રવક્તા જુહી સિંહે જણાવ્યું કે એમના નેતા અખિલેશ યાદવે જ્યારે આટલું મોટું પગલું ઉઠાવ્યું છે તો એમણે ચૂંટણી ચિહ્નને લઇને પણ તૈયારી કરી છે.\nસપા સુત્રોનું કહેવું છે કે, મુખ્યમંત્રી અખિલેશ યાદવ ચૂંટણીને લઇને મક્કમ છે. ચૂંટણી પંચ દ્વારા જો એમને સાયકલનું ચિહ્ન નહીં મળે તો તેઓ મોટર સાયકલના ચિહ્ન સાથે ચૂંટણી લડશે. અખિલેશના અંગત સુત્રોનું કહેવું છે કે, તે યુવા નેતૃત્વના પ્રતિક છે. એવામાં મોટર સાયકલનો વિકલ્પ યોગ્ય છે. એની પાછળ એ પણ તર્ક છે કે જુની સમાજવાદી કરતાં આ સપા વિકાસ પર કેન્દ્રિત છે.\nચંદ્રશેખરના પુત્રની પાર્ટી, પ્લાન સી\nએક સમય હતો કે જ્યારે ભારતીય રાજનીતિમાં યુવા તુર્કના નામથી જાણીતા પૂર્વ વડાપ્રધાન ચંદ્રશેખરના સહયોગથી મુલાયમસિંહ યાદવે યૂપીમાં પોતાની રાજકીય ભૂમિકા તૈયાર કરી હતી. મુલાયમ સિંહ યાદવે વીપી સિંહનો સાથ છોડીને ચંદ્રશેખર સિંહને 56 સાંસદોનું સમર્થન અપાવી એમને વડાપ્રધાન બનાવ્યા હતા. જે રીતે ચંદ્રશેખરની સત્તા છીનવી મુલાયમે પલટી મારતાં એમનો સાથ છોડી બહુજન સમાજ પાર્ટી સાથે હાથ મીલાવ્યા હતા અને મુખ્યમંત્રી બન્યા હતા. બાદમાં બસપા છોડીને 1992માં સમાજવાદી પાર્ટીની રચના કરી હતી.\nસમયનું ચક્ર ફરી એકવાર એ જ રસ્તે આગળ વધ્યું છે. અખિલેશ યાદવ પિતા મુલાયમ યાદવથી અલગ થવા તખ્તો તૈયાર કરી રહ્યો છે અને એમાં ચંદ્રશેખરના પુત્ર નીરજ શેખર અખિલેશનો સહારો બનવા જઇ રહ્યો છે.\nચર્ચા છે કે જો અખિલેશને સાયકલનું ચિહ્ન નથી મળતું તો તે નીરજ શેખરની રજીસ્ટર કરાવેલ પાર્ટી સમાજવાદી જનતા પાર્ટી(સજપા)ના નેજા હેઠળ ચૂંટણી લડી શકે છે. આ પાર્ટીનું ચૂંટણી ચિહ્ન વટ વૃક્ષ છે.", "title": "અખિલેશને સાયકલની ચિંતા નથી, ચૂંટણીમાં કરશે મોટર સાયકલની સવારી!"}
{"text": "નવી દિલ્હી, તા.૯\nભારતમાં કોરોનાની બીજી લહેર વધુ વિનાશક બની રહી છે. તેને કારણે દેશમાં કોરોનાથી થતાં મોત અને નવા કેસ નવી વિક્રમી ઊંચાઈ પહોંચી રહ્યા છે. દેશમાં કોરોનાની બીજી લહેરના પ્રકોપ માટે કેન્દ્ર સરકાર જવાબદાર છે. તેણે વારંવારની ચેતવણીઓની અવગણના કરી હતી. અમેરિકન મેડિકલ જર્નલ લાન્સેટના તંત્રીલેખ મુજબ આઈસીએમઆરે સીરો-સર્વેલન્સમાં દેશની માત્ર ૨૧ ટકા વસતી કોરોનાથી એક્સપોઝ થઈ હોવાનું દર્શાવાયું હોવા છતાં કેન્દ્ર સરકારે ભારતે 'કોરોનાને હરાવી દીધો' હોવાની જાહેરાત કરી દીધી હતી. આઈસીએમઆરે પણ કહ્યું કે ભારતમાં કોરોનાની વકરતી સ્થિતિ માટે કેન્દ્રે જવાબદારી સ્વીકારવી જોઈએ.\nઅમેરિકન મેડિકલ જર્નલ લાન્સેટે ભારતમાં કોરોનાની બીજી લહેરના ફેલાવા માટે કેન્દ્ર સરકાર પર દોષારોપણ કર્યું છે. મેડિકલ જર્નલે જણાવ્યું હતું કે, કેન્દ્ર સરકારે કોરોના મહામારી છતાં દેશમાં વ્યાપક સ્તરે કુંભમેળા જેવા ધાર્મિક અને પાંચ રાજ્યોની ચૂંટણીમાં જંગી રેલીઓ થવા દીધી. વધુમાં ભારતમાં રસીકરણ કાર્યક્રમ પણ ધીમો પડી ગયો હતો. ઈન્ડિયન કાઉન્સિલ ઓફ મેડિકલ રિસર્ચ (આઈસીએમઆર)ના સીરો-સર્વેલન્સના સંશોધનમાં જણાવાયું હતું કે, દેશની માત્ર ૨૧ ટકા વસતી જ વાઈરસના ચેપથી એક્સપોઝ થઈ હતી આમ છતાં સરકારે એવી છાપ ઊભી કરી જાણે ભારતે કોરોનાને હરાવી દીધો છે.\nઅનેક ચેતવણીઓ છતાં દેશમાં સુપરસ્પ્રેડર કાર્યક્રમોના આયોજનોને સરકારે મંજૂરી આપી દીધી. કુંભમેળા જેવા આ ધાર્મિક કાર્યક્રમોમાં સમગ્ર દેશમાંથી લાખો લોકોએ ભાગ લીધો. ઉપરાંત રાજકીય રેલીઓમાં પણ લાખો લોકો ઉમટી પડયા. ઉપરાંત ભારતનો રસીકરણ કાર્યક્રમ પણ ધીમો પડી ગયો હતો. દેશમાં બે ટકાથી પણ ઓછી વસતીને રસી આપી શકાઈ હતી તેમ મેડિકલ જર્નલે જણાવ્યું હતું.\nવધુમાં જર્નલમાં કહેવાયું હતું કે, દેશમાં માર્ચના પ્રારંભમાં કોરોનાની બીજી લહેર શરૂ થઈ તે પહેલાં કેન્દ્રીય સ્વાસ્થ્ય મંત્રી ડૉ. હર્ષવર્ધન જ નહીં વડાપ્રધાન નરેન્દ્ર મોદીએ પણ જાહેરાત કરી દીધી કે ભારતમાં કોરોના મહામારીનો અંત શરૂ થઈ ગયો છે. પરીણામે કોરોનાની બીજી લહેર અને નવા સ્ટ્રેઈન ઉદ્ભવ્યા હોવાની વારંવારની ચેતવણીઓ છતાં કેન્દ્ર સરકારમાંથી એવી છબી ઊભી થઈ કે ભારત કોરોના સામે જીતી ગયું છે. કોરોના સામે ભારતની જીત ઉપરાંત દેશ હર્ડ ઈમ્યુનિટીમાં પહોંચી ગયો છેના ખોટા દાવાઓ તેમજ અપૂરતી તૈયારીઓના કારણે લોકો બેદરકાર બની ગયા અને લોકોએ માસ્ક પહેરવા, સોશિયલ ડિસ્ટન્સના નિયમોનું પાલન કરવાનું નેવે મુકી દીધું.\nઆઈસીએમઆરના એપીડેમિઓલોજી વિભાગના ભૂતપૂર્વ વડા ડૉ. લલિત કાંતે જણાવ્યું હતું કે, લાન્સેટ જર્નલનો અહેવાલ તદન સાચો છે. દેશમાં કોરોના મહામારીની બીજી લહેરના પ્રકોપ માટે કેન્દ્ર સરકારે જવાબદારી સ્વીકારવી જોઈએ. લાન્સેટ જર્નલનો આ અહેવાલ એવા સમયે પ્રકાશિત થયો છે જ્યારે દેશમાં સતત પાંચમા દિવસે કોરોના મહામારીથી દૈનિક ચાર લાખથી વધુ નવા કેસ સામે આવ્યા છે અને સતત બીજા દિવસે ચાર હજારથી વધુના મોત થયા છે.\nલાન્સેટ જર્નલ ઉપરાંત વિશ્વ આરોગ્ય સંસ્થા (હૂ)એ પણ ભારતમાં બીજી લહેર માટે ધાર્મિક મેળવાડાઓ, રાજકીય રેલીઓ અને લોકોની બેદરકારીને જવાબદાર ઠેરવી છે. આ સાથે હૂએ જણાવ્યું છે કે ભારતમાં કોરોના વિસ્ફોટ પાછળ મહત્વનું એક કારણ કોરોના વાઈરસનો નવો વેરિઅન્ટ છે, જે વધુ સંક્રામક અને જીવલેણ છે. ઉપરાંત રસીકરણની ધીમી ગતિ પણ જવાબદાર છે. હૂના ટોચના વૈજ્ઞાનિક સૌમ્યા સ્વામીનાથને ચેતવણી આપી છે કે ભારતમાં આજે કોરોના મહામારીની સ્થિતિ કોરોના વેરિઅન્ટ ઘણી ઝડપથી ફેલાઈ રહ્યો હોવાના સંકેત આપે છે. કોરોના વિસ્ફોટથી બચવાનો એકમાત્ર ઉપાય રસીકરણ અભિયાનમને ઝડપી બનાવવું છે.\nભારતીય શીશુ રોગ નિષ્ણાત અને હૂના ટોચના વૈજ્ઞાનિક ડૉ. સ્વામીનાથને કહ્યું કે કોરોનાનો નવો વેરિઅન્ટ બી.૧.૬૧૭ ભારતમાં ઓક્ટોબરમાં શોધાયો હતો. તે કોરોના વિસ્ફોટનું સૌથી મોટું કારણ છે. આ નવો વેરિઅન્ટ દેશમાં દરરોજ લાખો લોકોને તેનો શિકાર બનાવી રહ્યો છે અને તે જીવલેણ સાબિત થઈ રહ્યો છે. ભારતમાં મળેલો આ નવો વેરિઅન્ટ ઘણો જ ખતરનાક છે, જે શરીરમાં એન્ટીબોડી બનાવવામાં પણ અવરોધો સર્જે છે અને જૂના વેરિઅન્ટની સરખામણીમાં ઘણી ઝડપથી મ્યુટેટ કરે છે. કોરોનાના પ્રસાર માટે લોકોની બેદરકારી પણ જવાબદાર છે.\n", "title": "ભારતમાં કોરોનાની બીજી લહેર માટે કેન્દ્ર સરકાર જવાબદાર : લાન્સેટ જર્નલ"}
{"text": "\nબોલિવૂડ અભિનેત્રી પોતાની ફિલ્મોની સાથો સાથ પોતાની આદતોના કારણે પણ ચર્ચાનું કારણ બનતી હોય છે. આવી જ એક અભિનેત્રી છે એમી જેક્શન જે પોતાની વિચિત્ર પ્રકારની આદતના કારણે ચર્ચામાં છવાઈ છે. એમી જેક્સનને રાત્રે સુતી વખતે એક અલગ જ આદત છે.\nએમી જેક્સનને રાત્રે કપડા પહેરા વગર જ નગ્ન જ સુવાની આદત છે. જેનો પુરાવો આપતી કેટલીક તસવીરો પણ સામે આવી છે. જેમાં એકદમ હોટ અવતારમાં દેખાઈ રહેલી એમીના આ ફોટો વાયરલ પણ થયા છે.\n\nએમીના આ ફોટા જ્યારે તે પોતાના બેડ પર સુતી હતી તે દરમિયાન લેવામાં આવ્યા છે. આ ફોટામાં એમી કપડા વગર જ સુતેલી નજરે પડે છે. એમીના આ ફોટા એકમદ હોટ છે. અભિનેત્રી તેમાં ખુબ જ સેક્સી નજરે પડે છે.\nજોકે અભિનેત્રીના આ પહેલા ફોટા નથી જે સોશિયલ મીડિયા પર વાયરલ થયા હોય. આ અગાઉ પણ એમી પોતાના પાળેલા કુતરા સાથે સુતી હોવાના ફોટા સામે આવી ચુક્યા છે. તે ફોટામાં એમીએ લખ્યું હતું કે, તે પોતાના ડોગ સાથે ખુબ જ એકલવાયુ અનુભવી રહી છે. આ ઉપરાંત કંઈક આ પ્રકારના ફોટાના કારણે જ અભિનેત્રી સતત ચર્ચાનો વિષય બનતી રહે છે. એમે પોતાની જીંદગી પોતાની રીતે જીવવામાં વિશ્વાસ ધરાવે છે.\nઅક્ષય કુમાર સાથે ફિલ્મ સિંહ ઈઝ બ્લિંગ દ્વારા એમી જેક્સને બોલિવૂડમાં એટ્રી મારી હતી. હાલ એમી સોહેલ ખાનન્ની ફિલ્મ ફ્રીકી અલી કરી રહી છે. ફ્રીકી અલીમાં એમી સાથે નવાઝુદ્દીન સિદ્દીકી પણ નજરે પડશે.\n", "title": "બોલિવૂડની હોટ બોમ્બ એવી આ અભિનેત્રીને રાત્રે કપડા પહેર્યા વગર જ સુવાની આદત, ફોટા વાયરલ"}
{"text": "\nરાજકોટમાં માંડા ડુંગર પાસે માવતરના ઘરે આવેલી પરણીતાએ પ્રેમી સાથે મળી પાંચ માસના માસુમ બાળકને દુધમાં ઝેરી ટીકડા નાખી પીવડાવી મોતને ઘાટ ઉતારી ગોંડલ લઈ જઈ બારોબાર અંતિમવિધી કરી નાખ્યાનો બનાવ બહાર આવતા સનસાનટી મચી જવા પામી છે.બનાવના પગલે પોલીસે પ્રેમી યુગલને સકંજામાં લઈ તપાસનો ધમધમાટ શરૂ કર્યો છે.\nપોલીસ સુત્રોમાંથી જાણવા મળેલ વિગતો મુજબ ગોંડલ રહેતી અમીશાબેનને છેલ્લા કેટલાક સમયથી તેની પાડોશમાં રહેતો મુન્ના નામના શખ્સ સૃાથે પ્રેમસબંધ હોય બંનેને લગ્ન કરવા માટે મુન્નાએ આગલા ઘરના પુત્રને રાખવાની ના પાડતા ષ્ડયંત્ર રચી માસુમ પાંચ માસાના પુત્રને બારોબાર અંતિમવિધી કરી નાખ્યાની માહિતીના આધારે પોલીસે બંનેને બોલાવી આકરી પુછપરછ કરી બનાવનો પર્દાફાશ કર્યો હતો. આજી ડેમ પોલીસ મથકના પી.આઈ.ચાવડા સહિતના સ્ટાફે ગોંડલ વિસ્તારમાં જઈ બાળકના મૃતદેહને બહાર કાઢી તેનું ફોરેન્સિક પોસ્ટમોર્ટમ કરાવવાની કાર્યવાહી કરી છે.\nપોલીસની પ્રાથમિક તપાસમાં અમીશા અને મુન્નાને પ્રેમસબંધ હોય બંનેને લગ્ન કરવા હોય જેથી પાંચ માસના માસુમ પુત્રને પતાવી દેવાનું ષ્ડયંત્ર રચી અમીશા આજી ડેમ વિસ્તારમાં રહેતા પિયરમાં આવી હતી જયાં મુન્નો તેને ઝેરી ટીકડા લઈને આવ્યો હતો અને દુધમાં ઝેરી ટીકડા ભેળવી માસુમ પુત્રને પાઈ દેતા બાળકની તબિયત લથડા તેને સીવીલ હોસ્પિટલમાં સારવાર માટે ખસેડાયો હતો જેનું સારવાર દરમિયાન મોત નિપજયું હતું.\nજયાં તેમને બિમારી સબબ બાળકનું મોત થયાનું જણાવી બાળકના મૃતદેહને બારોબાર ગોંડલ લઈ ભગવતપરા વિસ્તારમાં અંતિમક્રિયા કરી નાખ્યાનું જાણવા મળતા આજી ડેમ પોલીસે ગોંડલ જઈ બાળકના મૃતદેહને બહાર કાઢી એફ.એસ.એલ.ની મદદથી પોસ્ટમોર્ટમ કરવાની કાર્યવાહી કરી છે.\nએક જનેતાએ પ્રેમમાં કેટલી એટલી અંધ બની ગઈ હતી કે તેના પુત્રને જીવતો જ ઝેરી ટીકડા પીવડાવી મોતને ઘાટ ઉતારી દીધો હતો. આ બનાવની જાણ ગોંડલમાં તે જે વિસ્તારમાં રહે છે ત્યાં થતા લોકો તેના પર ફીટકાર વરસાવી રહ્યા છે. જો કે હવે પોલીસના સકંજામાં પ્રેમી યુગલ આવી ગયું છે ત્યારે પોલીસ દ્વારા વધુ પુછપરછ કરી આ ધૃણાસ્પદ ઘટનામાં અન્ય કોઈએ મદદગારી કરી છે કે તે દિશામાં તપાસ હાથ ધરવામાં આવી રહી છે અને આ બનાવમાં વધુ કેટલા આરોપીઓની સંડોવણી છે તે અંગે પણ પોલીસ દ્વારા તપાસ કરવામાં આવનાર છે. ખાસ કરીને તેનો પ્રેમી બાલકને મોતને ઘાટ ઉતારવા માટે ઝેરી ટીકડા ક્યાંથી લાવ્યો, તેને આ ટીકડા માટે કોણે કર્યું વગેરે તપાસ પોલીસ કરશે તેમ જાણવા મળેલ છે.\nજુઓ આ પણ વીડિયો: અમદાવાદમાં ઈન્જેક્શન મેળવવા લાઈન\n", "title": "ઘોર કળિયુગ: પરિણીત પ્રેમિકાએ પ્રેમી સાથે મળી 5 માસના પુત્રનું કાસળ કાઢયું, દુધમાં ટીકડા ખવડાવી અંતિમક્રિયા"}
{"text": "મુંબઈ તા. 8 જાન્યુઆરી, 2021, શુક્રવાર\nકલ્યાણો, ડોંબિવલી તેમ જ આસપાસના વિસ્તારોમાં આજે સવારે વાદળો પવન સાથે કમોસમી વરસાદ પડયો હતો આ વરસાદને લઈ વૃક્ષો અને વિજળીના તાર પડયા હતા અને તેને કારણે વિજળી પુરવઠો ખોરવાતાં નાગરિકોની અડચણોમાં વધારો થયો હતો.\nકલ્યાણ તાલુકામાં ગયા બે દિવસથી વાદળીયું વાતાવરણ હતું. વરસાદ આવશે એવો અંદાજ પણ  હતો ગુરૃવારે સાંજે સોસાયટીઓમાં  પવન ફૂંકાઈ ટિટવાલા સહિત ગ્રામીણ પરિસરમાં ૧૫ મિનિટ સુધી જોરદાર વરસાદે હાજરી આપી પવનને લઈ ટિંટવાલામાં એક વિસ્તારની ચાલીઓના પતરા ઉડયા, આંબાનું ઝાડ પડી રસ્તો બંધ થયો. ગ્રામિણ ભાગોમાં  ઝાડ ઉખડી પડયાના સમાચાર મળ્યા. એક રોડ પર વિજળી તાર બે સ્થળે તુટી પડતાં  વિજળી પુરવઠો ખોરવાયો આજે સવારે કલ્યાણમ ડોંબિવલી પરિસરરમાં વહેલી સવારે વરસાદે હાજરી આપતાં અહીંનું વાતાવરણ ઠંડક ભર્યું બન્યું. \n", "title": "કલ્યાણ ડોંબિવલીમાં માવઠાનો વરસાદ"}
{"text": "\nજામનગરતા.૨૧\nજામનગરના અને ભારતીય ક્રિકેટ ટીમના ઓલ રાઉન્ડર ખેલાડી રવીન્દ્ર જાડેજાની પત્નિની કાર પોલીસ કર્મીના બાઈક સાથે અથડાતાં મામલો ઉગ્ર બન્યો હતો.પોલીસ કર્મી ઉશ્કેરાઈ જઈને ક્રિકેટર જાડેજાની પત્નિ રીવાબા પર હુમલો કરતાં, અન્ય એક વ્યક્તિએ મામલો થાળે પાડયો હતો. જે બાદ જાડેજાના પત્નિ એસ.પી.કચેરીએ પહોંચી ગયા હતાં. આ અંગે ફરીયાદ નોંધવાની તજવીજ હાથ ધરી છે.\nજામનગર શહેરના પંચવટી વિસ્તારમાં રહેતાં અને ભારતીય ટીમના ઓલ રાઉન્ડર ખેલાડી રવિન્દ્ર જાડેજાની પત્નિ રીવાબા ખુદ ડ્રાઈવ કરીને તેના સંબંધીઓ સાથે સાંજના સમયે શહેરના શરૂસેક્શન રોડ પરથી પોતાની બી.એમ.ડબલ્યુ કાર લઈને પસાર થતાં હતાં. ત્યારે પોલીસ હેડકવાર્ટર પાસેથી પસાર થતાં જ પોલીસ હેડકવાર્ટરમાંથી બહાર આવતાં પોલીસ કર્મચારી સંજયભાઈના પલ્સર બાઈક સાથે સામાન્ય અકસ્માત સર્જાયો હતો. જેથી પોલીસ કર્મી ઉશ્કેરાઈ જઈને લુખ્ખાગીરી પર ઉતરી આવ્યો હતો. રીવાબા સાથે ગાળાગાળી કરીને ઉશ્કેરાઈ જઈને વાળ પકડીને ઢીકા-પાટુનો માર માર્યો હતો. આ સમયે એક વ્યક્તિએ પોલીસ કર્મીને રોક્યો હતો. જે બાદ રિવાબા એસ.પી.પ્રદીપ શેજુળને રજુઆત કરવા ઓફિસે પહોંચી ગયા હતાં. જ્યાં એસ.પી.એ રીવાબાને સાંભળ્યા હતાં અને ડો.કેયુર બક્ષીને બોલાવીને એસ.પી.ની ચેમ્બરમાં જ સારવાર આપી હતી. જે બાદ પોલીસકર્મી સામે ફરિયાદ નોંધવાની તજવીજ હાથ ધરી છે.\nકડક પગલાં લેવાશે :SP\nજામનગર એસ.પી.પ્રદિપ શેજુળએ જણાવ્યું હતું કે, પોલીસ કર્મી દ્વારા જે રીતે મહિલા ઉપર હુમલો કર્યો છે. તે નિંદનીય છે.હાલ આ બાબતે રાજ્ય સરકાર પણ ચિંતિત છે અને ડી.જી.પી.સાથે વાત થઈ છે. પોલીસ કર્મી સામે કડકમાં કડક પગલા લેવામાં આવશે. હાલ તેમને સસ્પેન્ડ કે જીલ્લા બહાર બદલી કરવામાં આવશે. બાદમાં ખાતાકિય તપાસના અંતે પગલા લેવામાં આવશે.\n", "title": "જામનગરમાં ક્રિકેટર રવીન્દ્ર જાડેજાની પત્નીને પોલીસે વાળ પકડી માર માર્યો"}
{"text": "'સિંબા' ની સફળતા બાદ રોહિત શેટ્ટી ખૂબ ગર્વ અનુભવે છે. તેઓ એક બાદ એક નવા નાવા ખુલાસાઓ કરી રહ્યાં છે. તાજેતરમાં તેને જાહેર કર્યું હતું કે તે 'સૂર્યવંશી' ફિલ્મ સાથે અક્ષય કુમાર સાથે આવી રહ્યાં છે અને હવે તેને બીજી ફિલ્મ વિશે જાહેર કર્યું છે. જો કે તે રોહિત પોતે ફિલ્મને નિર્દેશિત કરશે નહીં.\nરોહિતની આગામી ફિલ્મની જાહેરાત\n'સિંબા' ની સફળતા બાદ રોહિત શેટ્ટીએ બીજી ફિલ્મની જાહેરાત કરી છે. રોહિતની ફિલ્મ એક્શન અને કૉમેડીથી ભરપૂર હશે. આ ફિલ્મ ફરાહ ખાન ડાયરેક્ટ કરશે. રોહિતે તેમની ફિલ્મ માટે ફરાહ ખાન પર હસ્તાક્ષર કર્યા છે. રોહિત શેટ્ટી આ ફિલ્મને તેના પ્રોડક્શન હાઉસ રોહિત શેટ્ટી પિક્ચર્સ બેનર સાથે બનાવશે. ટ્રેડ એનાલિસ્ટ તારણ આદર્શે આ માહિતી તેમના ટ્વિટર એકાઉન્ટ પર આપી છે. એક તસવીર શેર કરતી વખતે, તેણે લખ્યું, 'તે સત્તાવાર છે! રોહિત શેટ્ટીએ તેની આગામી એક્શન કોમેડી ફિલ્મ માટે ફરાહ ખાન પર હસ્તાક્ષર કર્યા છે. ફરાહ ખાન ફિલ્મને દિગ્દર્શન કરશે. તેને રોહિત શેટ્ટી પિક્ચર્સ બેનર હેઠળ બનાવવામાં આવશે. '\nરોહિત છે 'સૂર્યવંશી'માં વ્યસ્ત\nતમારી માહિતી માટે રોહિત શેટ્ટી તેની આગામી ફિલ્મ 'સૂર્યવંશી' ના શૂટિંગમાં વ્યસ્ત છે. જો કે આ ફિલ્મોમાંની કોઈ પણ કહાની અથવા કહાની વિશે કોઈ ખુલાસો કર્યો નથી અને કોઇ કાસ્ટ વિશે પણ જાણાવ્યું નથી. હાલમાં જ રોહિત તેમની ટીમ સાથે ગોવામાં ફિલ્મનું શૂટિંગ કરવા ગયા હતા, જેની તસવીર પણ તેમણે તેમના ઇન્સ્ટાગ્રામ એકાઉન્ટ પર શેર કરી હતી.", "title": "આવી રહી છે રોહિત શેટ્ટીની આગામી ફિલ્મ, ફરાહ ખાન કરશે ડાયરેક્ટ"}
{"text": "લંડન, તા.૧૯\nજી-૨૦ દેશોમાં ક્લાઈમેટ ચેન્જના મુદ્દે ક્યા દેશની શું સ્થિતિ છે,\nએ દર્શાવતો 'ક્લાઈમેટ ટ્રાન્સપરન્સી\nરિપોર્ટ-૨૦૨૦' રજૂ થયો હતો. ૭૨ પાનાંના રિપોર્ટ પ્રમાણે ક્લાઈમેટ\nચેન્જને કારણે ૧૯૯૯થી ૨૦૧૮ સુધીના વર્ષમાં ભારતને દર વર્ષે ેસરેરાશ ૧ લાખ કરોડ\nરૃપિયાનું નુકસાન થયું છે. આર્થિક નુકસાનની ગણતરી કરીએ તો અમેરિકાને સૌથી વધુ\nનુકસાન થયું છે. અમેરિકાએ આ વર્ષોમાં દર વર્ષે સરેરાશ ૫૧૫૮ કરોડ ડૉલર (૩.૮૨ લાખ\nકરોડ રૃપિયા)નું નુકસાન સહન કર્યું છે. ૨.૬૧ લાખ કરોડ રૃપિયા સાથે ચીન બીજા ક્રમે\nછે.\nઆ ૨૦ વર્ષ દરમિયાન ભારતમાં વર્ષે હવામાન સબંધિત આફતોથી સરેરાશ ૨૯૨૫ મોત\nથયા છે. સૌથી વધુ ૨૯૩૯ મોત રશિયામાં નોંધાયા છે. એે પછી ભારતનો ક્રમ આવે છે.\nભારતનું સરેરેશ વ્યક્તિદિઠ વાર્ષિક ગ્રીનહાઉસ ગેસ ઉત્પાદન ૨ ટન છે,\nજે જી-૨૦ દેશોની સરેરાશ કરતાં ઘણું ઓછું છે. બીજી તરફ હવા પ્રદૂષણથી\nભારતમાં વર્ષે ૧૦ લાખથી વધારે મોત થાય છે, જે આંકડો ઘણો ઊંચો\nછે.\nવિશ્વની ૧૪ મોટી પર્યાવરણ સંસ્થાઓ દ્વારા તૈયાર થયેલા રિપોર્ટ પ્રમાણે\nભારતની સ્થિતિ જગતના અન્ય દેશો કરતા સારી છે. પેરિસ સંધિ પ્રમાણે કાર્બન ઉત્પાદન\nઘટાડવાનું છે અને રિન્યુએબલ એનર્જી-ક્લિન એનર્જીનો વધુ ઉપયોગ કરવાનો છે. ભારત આ\nદિશામાં મક્કમતાપૂર્વક પ્રયાસ કરી રહ્યું છે.\nઅલબત્ત, પેરિસ સંધિનું સંપૂર્ણપણે પાલન તો કોઈ દેશ\nકરતો નથી, પરંતુ જે કેટલાક દેશો ગંભીરતાથી પર્યાવરણ મુદ્દે\nકામ કરે છે, તેમાં ભારતનો સમાવેશ કરાયો છે. જી-૨૦માં સમાવેશ\nતમામ દેશોએ આ ૨૦ વર્ષમાં ૨.૨૦ લાખ લોકોના જીવ પર્યાવરણિય આફતથી ગુમાવ્યા છે.\nજ્યારે સમગ્ર દેશોનું કુલ નુકસાન તો ૨૬૦૦ અબજ ડૉલર નોંધાયું છે.\n\n\n \n", "title": "ક્લાઈમેટ ચેન્જની આકરી કિંમત : ભારતને  વર્ષે સરેરાશ રૃ. ૧ લાખ કરોડનું નુકસાન"}
{"text": "આણંદ, તા. 24 ફેબ્રુઆરી 2021, બુધવાર\nઆણંદ જિલ્લામાંથી ગુમ થવાના બનાવોનો સીલસીલો યથાવત રહેવા પામ્યો છે. વીતેલા દિવસો દરમ્યાન બોરસદ તાલુકાના નાપા તળપદ ગામની એક પરિણીતા તેમજ આણંદ પાસેના હાડગુડ ગામનો એક યુવક રહસ્યમય રીતે લાપત્તા થયો હોવાના બે અલગ-અલગ બનાવ બોરસદ શહેર તથા ગ્રામ્ય પોલીસ દફતરે નોંધાયા છે.\nઆ બનાવ અંગે પોલીસ સૂત્રોના વધુમાં જણાવ્યા મુજબ બોરસદ તાલુકાના નાપા તળપદ ગામે પંચાયત ઓફિસ પાછળ રહેતા શારદાબેન વિજયભાઈ તળપદા ગત તા.૧૨મી જાન્યુઆરીના રોજ પોતાના ઘરેથી દુકાને ઘરની વસ્તુ લેવા જાઉં છું તેમ કહી ઘરેથી નીકળ્યા બાદ ઘરે પરત ન ફરી લાપત્તા થઈ હતી. પરિવારજનોએ સગાસંબંધી સહિત આસપાસના વિસ્તારમાં શોધખોળ કરતા-કરાવતા આજદિન સુધી તેણીનો કોઈ પત્તો ન લાગતા આખરે તેણીના પતિએ બોરસદ ગ્રામ્ય પોલીસ મથકમાં જાણ કરતા પોલીસે જાણવાજોગ નોંધ નોંધી વધુ તપાસ હાથ ધરી છે. અન્ય બનાવની પોલીસ સૂત્રો પાસેથી મળતી માહિતી મુજબ આણંદ પાસેના હાડગુડ ગામે ખ્વાજાનગરમાં રહેતો શકીલશા ઉર્ફે સમીરશા સલીમશા દિવાન ગત તા.૨૦મી ફેબુ્રઆરીના રોજ બોરસદ ખાતેથી લાપત્તા થયો હતો. આ બનાવ અંગે બોરસદ શહેર પોલીસે જાણવાજોગ નોંધ નોંધી વધુ તપાસ હાથ ધરી છે.\n", "title": "બોરસદના નાપા તળપદની પરીણિતા, હાડગુડ ગામનો યુવક ગુમ થઈ ગયો"}
{"text": "\nમધ્યપ્રદેશના જબલપુરમાં ક્રાઇમની દુનિયાના એકદમ ચોંકાવનારા સમાચાર સામે આવ્યા છે. અહીં એક મહિલાએ પતિનું પ્રાઇવેટ પાર્ટ કાપવા માટે સોપારી આપી અને બાદમાં તેની હત્યા કરાવી દીધી. એસપી શશિકાંત શુકલાના મતે ડૉકટરની હત્યાનું ષડયંત્ર તેમની પત્ની આયશાએ ચાર લોકોની સાથે મળી કર્યું હતું. જો કે ડૉ. શુકલાના પત્નીએ પોતાના બચાવમાં બીજી કેટલીક દલીલો કરી છે.\nપત્નીએ આરોપ મૂકયો કે તેના પતિ રંગીનમિજાજના હતા અને કેટલીય સ્ત્રીઓ સાથે તેના સંબંધ અંગેની જાણ તો ઠીક પરંતુ તેના પતિની પોતાની દીકરી પર જ ખરાબ નજર હોવાની જાણ થતા તે માત્ર પ્રાઇવેટ પાર્ટ જ કાપી નાંખવા માંગતી હતી. તેના માટે તેણે સોપારી આપી હતી. પરંતુ તેના માટે જે લોકોની તેની મદદ લીધી, તેમણે ડૉકટરની હત્યા જ કરી નાંખી.\nપાંચ લાખ રૂપિયા આપવાનું આપ્યું હતું વચન\nપોલીસના મતે આયશાએ આ ગુનાને અંજામ આપવા માટે પોતાની ભત્રીજી નંદિની વિશ્વકર્મા પાસેથી પ્રોફેશનલ ક્રિમિનલની મદદ લેવા માટે કહ્યું. તેના માટે આયાશાએ નંદિનીને પાંચ લાખ રૂપિયા આપવાનું વચન પણ આપ્યું હતું. આયશા, નંદિની, અને રાજેન્દ્રને અરેસ્ટ કરી લેવામાં આવ્યા છે, જ્યારે પવન અને ધીરજની શોધ ચાલી રહી છે.\n", "title": "પતિનું પ્રાઇવેટ પાર્ટ કાપવા માટે આપી સોપારી, હકીકત જાણી રૂંવાડા અદ્ધર થઇ જશે"}
{"text": "\nદેશના અનેક પ્રદેશોમાં રૈપિડ ટેસ્ટ કિટમાં ખરાબી હોવાની વાત સામે આવી છે. આ ટેસ્ટ કિટ ખોટા રિપોર્ટ રજુ કરી રહી છે જેના કારણે ડોક્ટરોને ખુબ જ મુશ્કેલી પડી રહી છે. હવે આ કિટને લઈને કેન્દ્ર સરકાર દ્વારા મોટું પગલુ ભરવામાં આવ્યું છે. કેન્દ્રીય સ્વાસ્થ્ય મંત્રી હર્ષવર્ધને કહ્યું છેકે, ટેસ્ટ કિટોને જે તે દેશો પાસેથી ખરીદવામાં આવી છે તેને પાછી આપવામાં આવશે.\nડૉ. હર્ષવર્ધને ભરી હૂંકાર\nકેન્દ્રીય સ્વાસ્થ્ય મંત્રી ડૉ, હર્ષવર્ધને રાજ્ય સ્વાસ્થ્ય મંત્રીઓ સાથે વાતચીત કરી હતી. જેમાં તેમણે કહ્યું હતું કે, જ્યારે પણ જરૂર પદશે અમે તમારી મદદ માટે દિલ્હીથી વરિષ્ઠ અધિકારીઓ મોકલી આપીશું. આ અધિકારીઓને માત્ર દેખરેખ માટે નહીં પણ તમારી મદદ અને સહયોગ માટે મોકલી આપવામાં આવશે. જેથી કરીને અમને તમારી મદદ માટે જરૂરી જાણકારી મળી શકે.\nચીન સહિતના દેશોને કિટ પરત અપાશે\nમોદી સરકાર દ્વારા મોટો નિર્ણય લેવામાં આવ્યો છે. ચીન અથવા અન્ય દેશમાંથી આવેલી ખરાબ PPE ખીટની ખેપ પરત આપવામાં આવશે. કેન્દ્રીય સ્વાસ્થય મંત્રી ડો. હર્ષવર્દએ શુક્રવારે વીડિયો કોન્ફરન્સ દ્વારા રાજ્યોનાં સ્વાસ્થયમંત્રીઓ સાથે એક બેઠક કરી હતી. આ બેઠમકાં જ તેમણે આ અંગે માહિતી આપી હતી. આ દરમિયાન કેન્દ્રીય સ્વાસ્થય રાજ્ય મંત્રી અશ્વિની ચોબે પણ હાજર રહ્યા હતા. તેમણે કહ્યું કે, ભારતમાં કોરોના વાયરસનું સંક્રમણ હજી સુધી ત્રીજા સ્ટેજમાં પહોંચ્યું નથી.\nકેન્દ્રીય સ્વાસ્થય મંત્રી ડો. હર્ષવર્ધને કહ્યું કે, કિટની ચુકવણી હજી સુધી કરવામાં આવી નથી. જે પણ કિટ છે જ્યાંથી પણ આવી છે, પછી તે ચીનથી હોય કે અન્ય કોઇ પણ દેશમાંથી તેમને પરત મોકલવામાં આવશે. હજી સુધી આપણે આ કિટની ચુકવણી કરી નથી. સ્વાસ્થય મંત્રીએ કહ્યું કે, વિશ્વ સ્વાસ્થય સંગઠનનું કહેવું છે કે, રિસર્ચ ઉદ્દેશ્યથી આ ટેસ્ટ કિટનો ઉપયોગ કરવામાં આવી શકે છે. પરંતુ આ માહિતીને તેઓ ઇશ્યું કરવાના છે.  આઇસીએમઆરની ગાઇડ લાઇન આવ્યા બાદ જ તેઓ આગળ વધે.\nતેમણે કહ્યું કે, ત્રણ કે ચાર મહિના આ વાયરસનું આયુષ્ય છે. જ્યારથી આ અંગે માહિતી મળી છે તેની વિરુદ્ધ એન્ટીબોડિઝ બને છે, એન્ટીબોડીઝ ટેસ્ટને અનેક દેશો દ્વારા ઉપયોગ કરવામાં આવ્યો છે. અમે લોકો અનેક પ્રકારની કિટ્સ ઉપલબ્ધ કરાવી. આ ટેસ્ટને કરવું જ્યારે સૌથી ચાલુ કરવામાં આવી તો ફિડબેક મળે. ક્યાંક 5 ટકા ક્યાંક 71 ટકા, ક્યાંક 30 ટકા જેટલી સફળતાની વાત સામે આવી છે. ત્યાર બાદ અમે તેને સંજ્ઞાનમાં લઇને તેને અટકાવવા માટે જણાવ્યું. આઇસીએમઆર આઘળી રણનીતિ અંગે દેશને જણાવશે.\nચીન ભુલ્યુ માનવતા\nચીને ભારતે પણ ટેસ્ટ કિટો મોકલી હતી પરંતુ કોરોનાના સંક્રમણની તપાસ કરવામાં તે ભારતીય માપદંડૉ પર યોગ્ય નથી ઉતરતી. જેના કારણે તેને પાછી આપવામાં આવશે. હર્ષવર્ધને કહ્યું હતું કે, આ કિટના પૈસાની ચુકવણી હજી સુધી કરવામાં આવી નથી. આ કિટોને લઈને કેટલીક રાજ્ય સરકારોએ ફરિયાદ કરી હતી. ત્યાર બાદ આ નિર્ણય લેવામાં આવ્યો છે.\nઆ વીડિયો પણ જુઓ : કેન્દ્રીય ગૃહમંત્રાલયનાં સચિવની મહત્વની જાહેરાત\n\n", "title": "કોરોના મહામારીમાં માનવતા ભૂલી નફો રળવા બેઠેલા ચીનને ભારત ભણાવશે બરાબરનો પાઠ"}
{"text": "\n। જયપુર ।\nસુકાની હરમનપ્રીત કૌરના લડાયક ૫૧ રનની મદદથી સુપરનોવા ટીમે અહીં રમાયેલી વુમન્સ ટી૨૦ ચેલેન્જ લીગની ફાઇનલમાં વેલોસિટીને છેલ્લા બોલે ચાર વિકેટે હરાવીને ટ્રોફી જીતી લીધી હતી. સુપરનોવા ટીમે ટોસ જીતીને પ્રથમ ફિલ્ડિંગ કરવાનો નિર્ણય કર્યો હતો. વેલોસિટીએ છ વિકેટે ૧૨૧ રન બનાવ્યા હતા.\nજેના જવાબમાં સુપરનોવા ટીમે છેલ્લા બોલે છ વિકેટે ૧૨૫ રન બનાવીને વિજય હાંસલ કરી લીધો હતો.  રનચેઝ કરનાર સુપરનોવા ટીમે એક સમયે ૧૪મી ઓવરમાં ૬૪ રનના સ્કોરે પાંચ વિકેટ  ગુમાવી દીધી હતી ત્યારે આ ટીમ હારી જાય તેમ લાગતું હતું. જોકે સુકાની હરમનપ્રીતનો ગેમપ્લાન અલગ હતો.  તેણે ૩૭ બોલનો સામનો કરીને ચાર બાઉન્ડ્રી તથા ત્રણ સિક્સર ફટકારી હતી. પૂનિયાએ ૨૯ તથા રોડ્રિગુઝે ૨૨ રનનું યોગદાન આપ્યું હતું.\nછેલ્લાં બોલે સુપરનોવાને વિજય માટે એક રનની જરૂર હતી. યાદવે બાઉન્ડ્રી ફટકારીને ટીમને રોમાંચક વિજય અપાવી દીધો હતો. જહાનારા આલમે ૨૧ રનમાં બે તથા કર્રે ૨૯ રનમાં બે વિકેટ ખેરવી હતી.  આ અગાઉ વેલોસિટી ટીમે આઠમી ઓવરમાં જ સુકાની મિતાલી રાજ સહિત ૩૭ રનમાં પાંચ વિકેટ ગુમાવી દીધી હતી.\n", "title": "છેલ્લા બોલે વેલોસિટીને ચાર વિકેટે હરાવી સુપરનોવા ચેમ્પિયન બની"}
{"text": "\nવડોદરાના ગોત્રી વિસ્તારની શૈશવ સ્કુલમાં વાલીઓએ હોબાળો મચાવ્યો છે. સ્કૂલ ફી ભરવા માટે સ્કૂલ સંચાલકો દ્વારા દબાણ કરાયું હોવાનો વાલીઓએ આક્ષેપ કર્યો છે. તેમજ ફી ન ભરનારા વિદ્યાર્થીઓ પર માનસિક અત્યાચાર પણ કરાયો હોવાનો આરોપ સ્કૂલ પર છે.\n\nપ્રાપ્ત માહિતી અનુસાર, વડોદરાની શૈશવ સ્કૂલમાં વાલીઓએ આજે હોબાળો કર્યો હતો. વિદ્યાર્થીઓને ફી ભરવા અંગે સ્કૂલ સંચાલકો દ્વારા કરાયેલા દબાણ બાદ વાલીઓ વિફર્યા હતા અને મોટી સંખ્યામાં વાલીઓ સ્કૂલના પરિસરમાં એકઠા થયા હતા. જેના બાદ શાળા સંચાલકો અને વાલીઓ વચ્ચે ઉગ્ર બોલાચાલી થઈ હતી. વાલીઓએ આરોપ લગાવ્યો કે, સ્કૂલ સંચાલકો વિદ્યાર્થીઓ પર ફી ભરવા દબાણ કરે છે. વિદ્યાર્થીઓ પર સંચાલકો દ્વારા માનસિક અત્યાચાર પણ કરાતો હોવાનો સ્કૂલ પર આરોપ છે. તેમજ સ્કૂલમાં વિદ્યાર્થીઓનું લંચ પણ બંધ કરાયું છે અને ફી ન ભરનારા વિદ્યાર્થીઓને સોમવારે ક્લાસરૂમની બહાર બેસાડવાની ધમકી આપવામાં આવી છે.\n\nઆ મામલે વધુ હોબાળો થતા પોલીસ સ્કૂલમાં પહોંચી હતી. પોલીસે વાલીઓને સ્કૂલના પરિસરની બહાર કાઢ્યા હતા. ઉલ્લેખનીય છે કે, ફી રેગ્યુલેટરી એક્ટ બાદ વાલીઓ પણ હવે જાગૃત બન્યા છે અને વધુ ફી ઉઘરાવતા સંચાલકો સામે બળવો પોકાર્યો છે.\n", "title": "વડોદરા : શૈશવ સ્કૂલના વાલીઓનો ફી મુદ્દે હોબાળો"}
{"text": "\n। નવી દિલ્હી ।\n૨૦૨૦માં અમેરિકાની અર્થવ્યવસ્થા ૬.૫ ટકા સુધી ઘટી શકે છે અને આ વર્ષના અંત સુધીમાં અમેરિકામાં બેરોજગારીનો દર ૯.૩ ટકાની આસપાસ રહેશે એમ અમેરિકાની કેન્દ્રિય બેન્ક ફેડરલ રીઝર્વના નીતિ ઘડનારાઓએ જણાવ્યું હતું. ઉપરાંત તેમણે એવો પણ સંકેત આપ્યો છે કે, ફેડરલ રીઝર્વ બેન્ક આ મંદીમાંથી બહાર નીકળવા માટે ઘણા પ્રયાસ કરી રહી છે, જેની અસર વર્ષો સુધી જોઇ શકાશે.\nકોરોનાના આ સંકટ દરમ્યાન પહેલી વખત ફેડરલ રીઝર્વના નીતિ ઘડનારાઓએ પહેલી વખત આર્થિક અનુમાનના આંકડા રજુ કર્યા છે. ફેડરલ રીઝર્વના ચેરમેન જેરોમ પોવેલે આંકડા સાથે દર્શાવ્યું કે, લોકડાઉન અને અન્ય નિયંત્રણોની અસર લાંબો સમય સુધી જોઇ શકાશે. લોકડાઉન બાદ વ્યવસાયિક ગતિવિધિ શરૂ થવાથી તેમાં તત્કાળ સુધારો જોવા મળે એમ નથી.\nપોવેલે કહ્યું કે, કોરોનાને કારણે ફેબ્રુઆરીથી અત્યાર સુધીમાં બે કરોડ લોકો બેરોજગાર થયા છે. આ લોકોને ફ્રી નોકરી મળવામાં વર્ષો લાગી જશે. રોજગારીના ક્ષેત્રને પાટા પર લાવીને ગયા વર્ષના સ્તર પર લાવવાનું લક્ષ્ય રાખ્યું છે. પોવેલે કહ્યું કે, અમે લેબર માર્કેટ અને અર્થ વ્યવસ્થામાં સુધારા માટે તમામ પગલાં ભરી રહ્યા છે અને સંપૂર્ણ સુધારો થાય ત્યાં સુધી પગલાં ભરવાનું ચાલુ રાખીશું.\nવ્યાજ દરમાં કોઇ ફેરફાર નહીં\nફેડરલ રિઝર્વે વ્યાજ દરમાં પણ કોઇ ફેરફર નહીં કરવાનો નિર્ણય લીધો છે. ફેડરલ રિઝર્વની બેઠક બાદ પોવેલે જણાવ્યું હતું કે, તમામ ૧૭ નીતિ ઘડનારાઓએ વ્યાજદરમાં કોઇ ફેરફર નહીં કરવા સહમતિ વ્યક્ત કરી હતી, જયારે ૧૫ સભ્યોએ ૨૦૨૨માં પણ વ્યાજદરમાં કોઇ ફેરફર નહીં કરવાની તરફેણ કરી હતી.\nવર્તમાન નાણાકિય વર્ષના પહેલા ૮ મહિનામાં બજેટ ખાદ્ય ૧.૮૮ ટ્રિલિયન ડોલર\nઅમેરિકાના સરકારી આંકડા મુજબ વર્તમાન નાણાંકિય વર્ષના પહેલા આઠ મહિનામાં બજેટ ખાધ ૧.૮૮ ટ્રીલિયન ડોલર છે. અમેરિકાના ઇતિહાસમાં બજેટ ખાધની બાબતમાં આ ખાધ અત્યાર સુધીની સૌથી મોટી ખાધ છે.\n", "title": "નાણાંકીય વર્ષ 20માં અમેરિકાની ઇકોનોમીને 6.5 ટકાનો ફટકો લાગી શકેઃ ફેડરલ રીઝર્વ"}
{"text": "\nતાજેતરમાં બાળકોના અપહરણના કિસ્સાઓ વધતા જાય છે. સુરતમાં પણ બાળકીના અપહરણ કરવાનો પ્રયત્ન કરવામાં આવ્યો હોવાની ઘટના બની છે. કિશોરીની બુમાબુમના કારણે બે શખ્સોને લોકોએ પકડી પાડી મેથીકાપ ચખાડ્યો હતો.\nપોલીસે કરી બંનેની અટક\nમળતી માહિતી પ્રમાણે સુરતના ડીંડોલી વિસ્તારમાં એક કિશોરી રિક્ષામાં બેસાડી અપહરણ કરવાનો પ્રયાસ કર્યો હતો. જોકે, કિશોરીએ પોતાને બચાવવા માટે બુમાબુમ કરી દીધી હતી. જેથી લોકોએ ઘટનાને અંજામ આપનાર બે શખ્સોને પકડીને ફટકાર્યા હતા. ઘટનાની જાણ થતાં જ સુરતની ડીંડોલી પોલીસની પીસીઆર સમયસર ઘટના સ્થળે પહોંચી જતા બંનેની અટકાયત કરી હતી.\nલોકોએ હાથ, દંડા તેમજ બેટ વડે આરોપીઓને ચખાડ્યો મેથીપાક\nકૌશિક સભાયા અને રાજ બળવંત જોશી નામના યુવકોએ ઓટોરિક્ષામાં કિશોરીને ભગાડી જવાનો પ્રયાસ કર્યો હતો. જે અંગે કિશોરીએ બુમાબુમ કરી દેતા આ ઘટના લોકોના ધ્યાને આવી હતી. સોમવારના રોજ સુરતના ડીંડોલી વિસ્તારમાં બનેલી આ ઘટના હાલ ચર્ચાનો વિષય બન્યો છે. કિશોરીને ભગાડી જવાનો પ્રયાસ કરનાર પર જે આવે તે લોકોએ હાથ,દંડા તેમજ બેટ વડે હુમલો કરી બરાબરનો મેથીપાક ચખાડ્યો હતો. હાલ બંને શખ્સો વિરુદ્ધ પોલિસે અપહરણ સહિત બળાત્કારની ફરિયાદ નોંધી વધુ તપાસ આદરી છે.\n", "title": "સુરતમાં કિશોરીને ઉઠાવી જવાનો થયો પ્રયાસ, લોકોએ આરોપીઓને ચખાડ્યો મેથીપાક"}
{"text": "\nરંગીલું રાજકોટ ફરી એક વખત ચર્ચાનું વિષય બન્યો છે. રાજકોટના માલવિયાનગર વિસ્તારમાં આવેલા ઓસિયન સ્પા સેન્ટરમાં ડીસીપી સહિત પોલીસની ટીમે દરોડા પાડ્યા હતા. જેમાં થાઈલેન્ડની ચાર યુવતી અને સ્પા માલિકની ધરપકડ કરવામાં આવી છે. પોલીસે સ્પા સેન્ટરના માલિકની પૂછપરછ કરી વધુ તપાસ હાથ ધરી છે.\n\nઆ ઘટનાની મળતી માહિતી અનુસાર, રાજકોટના માલવિયાનગર વિસ્તારમાં ઓસિયન સ્પા સેન્ટરમાં ડીસીપી મનોહરસિંહ જાડેજા અને માલવીયાનગર પોલીસ ટીમે દરોડા પાડ્યા હતા. જેમાં ચાર થાઇ યુવતીઓને ઝડપી પાડી છે સાથે સ્પા સેન્ટરના માલિકની પણ અટકાયત કરવામાં આવી છે.\nતમને જણાવી દઈએ કે, થોડા સમય પહેલા જ રાજકોટમાં 35થી વધુ સ્પામાં દરોડા પાડવામાં આવ્યા હતા. જેમાં અનેક થાઈ યુવતીઓની અટકાયત કરવામાં આવી હતી. ત્યારબાદ આ ઘટનામાં ખુલાસો થયો હતો કે તમામ થાઈ યુવતીઓ છોકરીઓ નહીં પરંતુ છોકરા હતી. તેમને લિંગપરિવર્તન કરાવ્યું હતું. આ સર્ચ અભિયાનમાં પોલિસ અધિકારીઓ સહિત 200 જેટલા પોલીસ કર્મીઓ દ્વારા શહેરના વિવિધ વિસ્તોરામાં 35થી વધારે સ્પામાં દરોડા પાડવામાં આવ્યા હતા. આ દરોડા દરમિયાન પોલીસે 45 જેટલી વિદેશી યુવતીઓની ધરપકડ કરી હતી.\n", "title": "રંગીલા રાજકોટમાં વધુ એક સ્પા સેન્ટરમાં રેડ, ચાર વિદેશી યુવતીઓ ઝડપાઇ"}
{"text": "-સુરત\nઉધનાના મહેન્દ્ર સોમા પટેલ આંગડીયા પેઢીની રેકી કરી લોડેડ તમંચા સાથે ઝડપાયેલા પાંચ પરપ્રાંતીય આરોપીઓ પૈકી બે આરોપીએ ચાર્જશીટ બાદ જામીન માંગ્યા હતા\nસુરત\nક્રાઈમ બ્રાંચે ઉધનાની આંગડીયા પેઢીના કર્મચારીને લુંટવાના ગુનાઈત કારસો રચવા તથા આર્મ્સ\nએક્ટના ભંગ બદલ જેલભેગા કરેલા પાંચ પરપ્રાંતીય આરોપીઓ પૈકી બે આરોપીઓએ ચાર્જશીટ બાદ\nકરેલી જામીનની માંગને આજે એડીશ્નલ સેશન્સ કોર્ટે નકારી કાઢી છે.\nસુરત ક્રાઈમ\nબ્રાંચના ફરિયાદી અનાર્મ હેડ કોન્સ્ટેબલ હરીસિંગ વીરસિગે તા.12-1-21 ના રોજ ઉધના સીલીકોન\nશોપર્સમાં આવેલી પટેલ મહેન્દ્ર સોમા નામની આંગડીયા પેઢીની રેકી કરીને પેઢીના કર્મચારીને\nલુંટવાના ગુનાઈત કારસાની તૈયારી સાથે પાંચ જેટલા પરપ્રાંતીય આરોપીઓને રાંદેર ઝઘડીયા\nચોકડી પાસેથી લોડેડ તમંચા સાથે ઝડપી લીધા હતા.ડીસીબી પોલીસે મૂળ ઉત્તરપ્રદેશના કાસગંજ\nજિલ્લાના વતની અજીત ચૌહાણ,દિલ્હી રોહિણીના વતની રોનીત ઉર્ફે મોહિત ઉર્ફે વિશાલ તુલશી ચૌહાણ,મધ્યપ્રદેશ મુરૈનાના વતની પ્રિતેશ ઉર્ફે ટાયગર રામવિનોદ પરમાર,ઉદયવીરસિંહ ઉર્ફે પપ્પુ તોમર,પ્રતાપસિંહ તોમરને મોટર\nસાયકલ,લોડેડ તમંચા,મરચાની ભુકી સાથે ઝડપી\nલઈ જેલહવાલે કર્યા હતા.\nઆ\nકેસમાં જેલવાસ ભોગવતા આરોપી ઉદયસિંહ તોમર તથા પ્રિતેશ ઉર્ફે ટાયગર પરમાર\n(રે.રસરાજ  સોસાયટી,ભાઠા)એ ચાર્જશીટ બાદ\nજામીન માટે માંગ કરી હતી.જેના વિરોધમાં સરકારપક્ષે એપીપી કિશોર રેવાલીયાએ તપાસ\nઅધિકારીની એફીડેવિટ રજુ કરી જણાવ્યું હતું કે હાલના આરોપીઓ વિરુધ્ધ ગંભીર ગુનાનો\nપ્રથમ દર્શનીય કેસ છે.આરોપીઓ અગાઉ ધાડપાડુ ગેંગમાં સામેલ થઈને લુંટનો ગુનો આચરતા\nપહેલાં પાંડેસરા પોલીસની હદમાંથી ધર્મેન્દ્ર ચૌહાણ તથા લલીત દુબે મારફતે મોટર\nસાયકલ ચોરી કરાવી ગુનામાં ઉપયોગ કર્યો છે.આરોપીઓ વિરુદ્ધ અગાઉ લાલગેટ તથા પાંડેસરા\nપોલીસમાં પણ આંગડીયા પેઢીના કર્મચારીને લુંટવાના ગુનામાં સંડોવણી હોવાનું બહાર\nઆવ્યું છે.જેથી આરોપીઓનો ગુનાઈત ઈતિહાસ ધરાવતા હોઈ જામીન પર મુક્ત કરવાથી ફરી આવા\nગુના આચરે તથા સાક્ષી પુરાવા સાથે ચેડા કરે તેવી સંભાવના છે.જેને કોર્ટે માન્ય\nરાખી બંને આરોપીઓની ચાર્જશીટ બાદ જામીન માંગતી \nઅરજીને નકારી કાઢી છે.\n\n\n \n", "title": "આંગડીયા પેઢીના કર્મચારીને લુંટવાનો કારસો રચનાર આરોપીઓના જામીન રદ"}
{"text": "નવી દિલ્હી,તા.28.એપ્રિલ,2021\nદેશમાં કોરોનાની બીજી લહેરમાં નવજાત બાળકો પણ સંક્રમિત થઈ રહ્યા છે અને આવા જ એક કિસ્સામાં એક વર્ષના બાળકને કોરોનાનો બેડ નહીં મળતા તેનુ મોત થયુ હતુ.\nકોરોનાના દર્દીઓની સંખ્યા એટલી હદે વધી છે કે, દેશભરમાં બેડની અછત છે.લોકો હોસ્પિટલમાં કાલાવાલા કરી રહયા છે .આંધ્રપ્રદેશના વિશાખાપટ્ટનમમાં બનેલી દર્દનાક ઘટનામાં એક માતા કોરોનાથી સંક્રમિત થયેલા પોતાના એક વર્ષના બાળકને બેડ મળે તે માટે હો્સ્પિટલના સત્તાધીશોને કાલાવાલા કરી રહી હતી પણ હોસ્પિટલમાં એક પણ બેડ ખાલી નહોતો.આખે આ બાળકે એમ્બ્યુલન્સમાં જ પોતાની માતાની નજર સામે આખરી શ્વાસ લીધા હતા.\nમંગળવારે વિશાખાપટ્ટનમની કિંગ જ્યોર્જ હોસ્પિટલમાં એક પરિવાર પહોંચ્યો હતો.કારણકે તેમના એક વર્ષના બાળકનો કોરોના રિપોર્ટ પોઝિટિવ આવ્યો હતો.બાળકને શ્વાસ લેવામાં તકલીફ પડી રહી હતી.માતાએ પોતાના લાડકવાયાને બચાવવા માટે હોસ્પિટલને અનેક વિનંતીઓ કરી હતી પણ હોસ્પિટલમાં બેડ નહીં હોવાથી માસૂમને દાખલ કરવાનો હોસ્પિટલે ના પાડી દીધી હતી.એમ્બ્યુલન્સમાં બાળક હાંફી રહ્યુ હતુ.એક કલાક સુધી માતા કાકલૂદીઓ કરતી હતી પણ આખરે એક વર્ષનુ આ બાળક જિંદગી સામેનો જંગ માતાની નજર સામે જ હારી ગયુ હતુ.\nઉલ્લેખનીય છે કે, કિંગ જ્યોર્જ હોસ્પિટલ આંધ્રપ્રદેશની સૌથી મોટી હોસ્પિટલ છે પણ અહીંયા પણ કોરોનાના વધતા જતા કેસોના લીધે હાઉસફુલની સ્થિતિ છે.જોકે બાળકના મોત બાદ રાજ્યમાં સરકાર સામે ભારે આક્રોશ છે.\n", "title": "એક વર્ષના કોરોનાગ્રસ્ત બાળકને દાખલ કરવાનો હોસ્પિટલનો ઈનકાર, માતાની નજર સામે મોત"}
{"text": "\nનવી દિલ્હી, તા. ૨૧\nકેન્દ્રીય પ્રધાનમંડળે બુધવારે કંપનીઓને કર્મચારીઓના પગાર સીધા બેન્કખાતામાં જમા કરાવવા અથવા ચેક દ્વારા ચૂકવવાની પરવાનગી આપવા અને રાજ્ય સરકારોને અધિકાર આપવા મુસદ્દા વટહુકમને મંજૂરી આપી હતી. સરકારનાં આ પગલાંને કારણે રૂપિયા ૫૦૦ અને ૧,૦૦૦ની નોટ રદ થવાથી ઊભી થયેલી રોકડની અછતના સમયમાં સંબંધિત રાજ્ય સરકાર દ્વારા નોટિફાઇ થયેલા ઉદ્યોગો કામદારોને સમયસર પગાર આપી શકશે. વટહુકમમાં પેમેન્ટ ઓફ વેજિસ એક્ટ ૧૯૩૬ની કલમ ૬માં સુધારાનો પ્રસ્તાવ કરાયો છે. હાલના કાયદા પ્રમાણે પગારની તમામ ચુકવણી રોકડમાં જ થવી જોઈએ પરંતુ તેમાં એવી પણ જોગવાઈ છે કે, નોકરીદાતા કામદારની લેખિત પરવાનગી સાથે ચેક દ્વારા અથવા તો સીધો બેન્કખાતામાં પગાર જમા કરાવી શકે છે. નોકરીદાતા પાસે રોકડમાં પગાર આપવાનો વિકલ્પ પણ ખુલ્લો રહેશે. વટહુકમના પ્રસ્તાવમાં જણાવાયું છે કે, રાજ્ય સરકારો સત્તાવાર જાહેરનામા દ્વારા ચેક દ્વારા અથવા સીધા બેન્કમાં પગાર જમા કરાવવા ઇચ્છતી કંપનીઓનો ઉલ્લેખ કરી શકશે.\nશું છે પેમેન્ટ ઓફ વેજિસ(એમેન્ડમેન્ટ) બિલ ૨૦૧૬\nપેમેન્ટ ઓફ વેજિસ(એમેન્ડમેન્ટ) બિલ ૨૦૧૬માં મૂળ કાયદાની કલમ ૬માં સુધારો કરવાની માગ કરાઈ છે જેથી નોકરીદાતાઓ ચેક અથવા તો બેન્કખાતાં દ્વારા કર્મચારીને પગાર ચૂકવી શકે. ૧૫મી ડિસેમ્બર ૨૦૧૬ના રોજ શ્રમમંત્રી બાંદારૂ દત્તાત્રેયે લોકસભામાં આ સુધારા ખરડો રજૂ કર્યો હતો. આ ખરડો પગારની ચુકવણી કેશલેસ પ્રકારે ચૂકવવા માગતા ઉદ્યોગો અને સંસ્થાનોને અલગ તારવવાની રાજ્ય સરકારોને પરવાનગી આપશે.\nકેન્દ્ર રાહ જોઈ શકતું ન હોવાથી વટહુકમ\nસંસદનું શિયાળુ સત્ર સમાપ્ત થઈ ગયું હોવાથી હવે આ સુધારા ખરડો સંસદનાં બજેટસત્રમાં પસાર થાય તેવી સંભાવના હતી, પરંતુ સરકાર દેશને કેશલેસ ઇકોનોમી બનાવવાની દિશામાં ઝડપથી આગળ વધી રહી હોવાથી લાંબો સમય રાહ જોવાને સ્થાને વટહુકમ લાવવાનું પસંદ કર્યું હતું, હવે સરકારે ૬ મહિનામાં આ ખરડો સંસદમાં પસાર કરાવવાનો રહેશે.\n", "title": "કંપનીઓને કેશલેસ પગાર કરવાની મંજૂરી આપતા વટહુકમને કેન્દ્રની લીલી ઝંડી"}
{"text": "(પીટીઆઇ) બેઇજિંગ, તા. ૭\nગુપ્ર ઓફ ૨૦ ડેબ્ટ સર્વિસ સસ્પેન્શન ઇનિશિએટિવ(ડીએસએસઆઇ) હેઠળ કોરોનાગ્રસ્ત ગરીબ દેશોનું દેવું માફ કરવા ચીન પર દબાણ વધી રહ્યું છે તેમ મીડિયના અહેવાલમાં જણાવવામાં આવ્યું છે. ચીને પોતાના મહત્ત્વાકાંક્ષી બેલ્ટ અને રોડ પ્રોજેકટ માટે અનેક વિકાસશાીલ દેશોને ધિરાણ કર્યુ છે.\nવર્લ્ડ બેંકના પ્રમુખ ડેવિડ માલપાસે પણ માગ કરી હતી કે ચીન કોરોનાગ્રસ્ત ગરીબ દેશોનું દેવું માફ કરે. તેમણે આરોપ મૂક્યો છે કે ચીન હવે ડીએસએસઆઇમાં સંપૂર્ણ સહકાર આપી રહ્યું નથી. \nડીએસએસઆઇ હેઠળ ૧ મેથી લઇને ૨૦૨૦ના અંત સુધીમાં ૧૨ એબજ ડોલરની ચુકવણી રિશિડયુલ કરવામાં આવી છે. મીડિયાના એક અહેવાલ અનુસાર વર્ષ ૨૦૨૦માં નિમ્ન અને મધ્યમ આવકવાળા દેશોને ૧૩૦ અબજ ડોલરનું દેવું ચૂકવવાનું છે. \nડીએસએસઆઇના સંબધમાં ૧૫ એપ્રિલના રોજ ઇન્ટરનેશનલ મોનેટરી ફંડ(આઇએમએફ)ની બેઠક મળી હતી જેમાં જી-૨૦ દેશોના નાણા પ્રધાનો હાજર રહ્યાં હતાં. \nકોરોના મહામારીને ધ્યાનમાં રાખીને સામાજિક, આરોગ્ય અને આર્થિક મદદ માટે ૪૩ દેશોને ડીએસએસઆઇ તરફથી કુલ પાંચ અબજ ડોલર આપવામાં આવ્યા હતાં. \nગરીબ દેશોની ચૂકવવાની બાકી કુલ રકમ પૈકી ૭૦ ટકા રકમ એટલે કે ૭.૧૭ અબજ ડોલર ચીનને ચૂકવવાના થાય છે. આ રકમ આગામી વર્ષે વધીને ૭૪ ટકા એટલે કે ૧૦.૫૧ અબજ ડોલર થઇ શકે છે.\n", "title": "ગરીબ દેશોનું દેવું માફ કરવા ચીન વધી રહેલું દબાણ"}
{"text": "અમદાવાદ,શનિવાર\nઅમદાવાદના પૂર્વ વિસ્તારમાં ઘોડાસર ચાર રસ્તા પાસે પૂર ઝડપે જતી આઇસર ટ્રકના ડ્રાઇવર સાઇકલને ટકકર મારતાં  આધેડનું  મોતને નીપજ્યું હતું. ટ્રકની સ્પિડ એટલી હતી કે બે વૃક્ષોને તોડયા બાદ ડિવાઇડર ચઢીને ઉધી વળી ગઇ હતી.\n  આ કેસની વિગત   એવી છે કે    જે  ટ્રાફિક પોલીસ ને પોલીસ કન્ટ્રોલ રૃમ તરફથી ગઇકાલે સવારે ૬ વાગે મેસેજ મળ્યો હતો કે  ઇસનપુર વિસ્તારમાં   ઘોડાસર ચાર રસ્તા પાસે તા. ૧૦ના રોજ રાતે ૧૧ વાગે મારુતી સિરામીક માર્બલની દુકાન  નજીક  આઇસર ટ્રકના ડ્રાઇવરે પોતાની ગાડી પૂર ઝડપે ચલાવી લાવી હતી, જેથી સ્ટિયરીંગ પરનો કાબુ ગુ માવતાં ૫૦ વર્ષના અજાણ્યા વ્યક્તિની સાઇકલને ટક્કર મારતાં તેમનું  ઘટનાસ્થળે મોત નીપજ્યું હતું.  \nઆ બનાવની જાણ  લોકોના ટોળા ઉમટયા હતા, પોલીસ તપાસમાં આઇસરની સ્પિડ \n્એટલી વધારે હતી કે સાઇકલ ચાલકને ટક્કર માર્યા બાદ બે વૃક્ષોને ટક્કર વાંગતો તૂટી ગયા હતા અને આઇસર ડિવાઇડર કૂદીને ઉંધી વળી ગઇ હતી, જ્યાં પાર્ક કરેલી એક કારને પણ નુકસાન કર્યું હતું, અકસ્માત સર્જાયા બાદ આઇસર ટ્રક મૂકીને ડ્રાઇવર ભાગી ગયો હતો, ટ્રાફિક પોલીસે અકસ્માતનો ગુનો નોધી સીસીટીવી આધારે તપાસ હાથ ધરી છે અને મૃતક આધેડની ઓળખ પરખ કરવાની કાર્યવાહી હાથ ધરવામાં આવી રહી છે.\n", "title": "ઘોડાસરમાં ડિવાઇડર તોડી  ટ્રક ઉંધી વળી ઃ આધેડનું મોત"}
{"text": "\n। નવી દિલ્હી ।\nકેન્દ્રીય આરોગ્ય મંત્રાલયના આંકડા અનુસાર બુધવારે સવારે પૂરા થયેલા છેલ્લા ૨૪ કલાકમાં દેશમાં કોરોના સંક્રમણના નવા ૬૭,૧૫૧ કેસ સાથે કુલ દર્દીઓનો આંકડો ૩૨ લાખને પાર કરીને ૩૨,૩૪,૪૭૫ ઉપર પહોંચી ગયો હતો. દેશમાં ૨૪ કલાકમાં કોરોનાથી સંક્રમિત થયેલા ૧૦૫૯ દર્દીએ જીવ ગુમાવતાં મોતનો કુલ આંકડો ૫૯,૪૪૯ થયો હતો. દેશમાં છેલ્લા ૨૪ કલાકમાં ૬૩,૧૭૩ દર્દી સાજા થતાં કોરોનાને માત આપનારા કુલ દર્દીઓની સંખ્યા ૨૪,૬૭,૭૫૯ ઉપર પહોંચતાં રિકવરી રેટ વધીને ૭૬.૩૦ ટકા થયો હતો. આ સાથે હવે દેશમાં કોરોના સંક્રમણના ૭,૦૭,૨૬૭ દર્દી સારવાર હેઠળ છે. આઇસીએમઆરએ જણાવ્યું હતું કે, મંગળવારે દેશમાં ૮,૨૩,૯૯૨ સેમ્પલ ટેસ્ટ કરાયાં હતાં. જેમાંથી ૬૭ હજાર કરતાં વધુ સેમ્પલ પોઝિટિવ આવતાં પોઝિટિવિટી રેટ ૮ ટકા રહ્યો હતો. દેશમાં અત્યાર સુધીમાં ૩,૭૬,૫૧,૫૧૨ સેમ્પલ ટેસ્ટ કરાયાં છે.\nલોક- અનલોક\nનેતાઓમાં કોરોના\n", "title": "દેશમાં 24 કલાકમાં કોરોનાના 67,151 કેસ : 1059નાં મોત"}
{"text": "\nફિલ્મ ‘બરેલી કી બરફી’ બાદ પોતાની આગામી ફિલ્મોની શૂટિંગમાં વ્યસ્ત અભિનેત્રી ક્રિતિ સેનને એક મુલાકાત દરમિયાન જણાવ્યું હતું કે, મારો ફિલ્મ જગતમાં કોઇપણ ગોડફાધર નથી અને મેં કયારેય કાસ્ટિંગ કાઉચનો સામનો કર્યો નથી. હું આ વ્યવસાયમાં આવતાં પહેલાં એન્જિનિયર હતી અને એન્જિનિયરિંગથી અભિનય ક્ષેત્રે જમ્પ મારવી ખૂબ જ મોટી વાત અને મારા જીવનનો સૌથી મોટો નિર્ણય હતો.\nઆ સાથે ક્રિતિએ વધુમાં જણાવ્યુ હતુ કે, મારે માટે ફિલ્મોમાં કામ કરવુ એક સપના સમાન વાત હતી. બોલિવુડ ઉપરાંત મારે અન્ય ફિલ્મ જગતમાં કામ કરવાની ઇચ્છા છે. સફળતાથી હું કયારેય ગભરાઇ નથી. હું એક મોડલિંગ એજન્સી સાથે જોડાયા બાદ મને ફિલ્મ હીરોપંતીમાં બિગ બ્રેક મળ્યો હતો અને ત્યારબાદ મારી કારકિર્દી પાટે ચઢી ગઇ છે.\nજો કે આટલુ કહેતા શાંત ના રહેતા ક્રિતિએ વધુમાં જણાવ્યુ હતુ કે, મારા માટે ફિલ્મોમાં કામ કરવુ અને હું મારા દરેક રોલને 100 ટકા ન્યાય આપુ છું. મારા માટે રોલ મહત્વનો નથી પરંતુ તે કિરદાર જેને હું ન્યાય આપવાની છું તે મહત્વનું છે. હવે સમય બદલાયો છે અને ફિલ્મ મેકરો મહિલા કેન્દ્રિત ફિલ્મો બનાવવાનું પસંદ કરી રહયાં છે જે સારી વાત છે.\n", "title": "શૂટિંગમાં વ્યસ્ત ક્રિતિ સેનને કહ્યું કંઇક એવુ કે, વાંચીને તમારી પણ છૂટી જશેે ધ્રૂજારી"}
{"text": "\nઅમદાવાદમાં પહેલા પોષ વિસ્તારમાં હુક્કાબાર ધમધમતા હતા પણ હવે પોલીસની ધોંસ વધતા જ સંચાલકો નવી મોડસઓપ્રેન્ડી અપનાવી રહ્યા છે. અમદાવાદનો લાલદરવાજા વિસ્તાર કે જ્યાં માત્ર ખાણીપીણી અને અન્ય ચીજવસ્તુઓ મળતી હોય છે ત્યાં હવે હુક્કાબાર ધમધમવા લાગ્યા છે. કારંજ પોલીસે આવા જ એક હુક્કાબાર પર દરોડો પાડી એકની ધરપકડ કરી છે.\n\n\n\n\n\n\nઅમદાવાદના લાલદરવાજા વિસ્તારમાં આવેલા લકી ટી સ્ટોલની સામે આવેલા કાપડિયા એસ્ટેટ બિલ્ડીંગમાં બીજા માળે હુક્કાબાર ચાલતું હોવાની માહિતી મળતા પોલીસે રેડ કરીને કારંજ પોલીસે આરોપી મહોમદ સહલની ધરપકડ કરી હતી. આરોપી મહોમદ સહલે 15થી 20 દિવસ પહેલા આવી અજાણી અને જૂના જમાનાના કોમર્શિયલ બિલ્ડીંગમાં હુક્કાબાર ચાલુ કર્યું હતું. એક હુક્કાના 500 રૂપિયા વસુલાતા હતા. આરોપી પોતે સંચાલકની સાથે સાથે મેનેજર હોવાનું સામે આવ્યું છે. પોલીસે રેડ દરમિયાન આરોપીની ધરપકડ કરી અને રેડ દરમિયાન સાતથી આઠ લોકો હુક્કા પીતા પણ મળી આવ્યા હતા. આ કેસમાં પોલીસે 11 હુક્કા અને તમાકુવાળી ફ્લેવર્સ કબજે કરી તપાસ હાથધરી હતી.\nશહેરમાં હુક્કાબાર વધતા પોલીસે પોષ વિસ્તારમાં ચાલતા હુક્કાબારો પૂર્વ રેડ કરીને તમામ હુક્કાબાર બંધ કરાવ્યા હતા. પોષ વિસ્તારમાં પોલીસની ઘોસ વધતા હુકાબાર માલિકોએ પૂર્વમાં શરૂ કર્યું છે. હાલ તો કારંજ પોલીસે આ મામલે આરોપીની ધરપકડ કરી વધુ તપાસ હાથ ધરી છે.\n", "title": "અમદાવાદમાં હુક્કાબાર ઝડપાયું, એક હુક્કાના રૂ.500 વસુલાતા હતા"}
{"text": "ગીર બોર્ડર વિસ્તારમાં રસ્તા પર સિંહ- સિંહણ લડાઈ કરતા જોવા મળ્યા હતા. \nજૂનાગઢ, તા. 22 ફેબ્રુઆરી 2021, સોમવાર\nગીર સરહદ આસપાસ રસ્તા પર સિંહ-સિંહણનો વચ્ચે લડાઈ થઈ હતી. અને સિંહ-સિંહણ એક બીજા પર જીત મેળવવા પ્રયાસ કરે છે. આખરે સિંહ-સિંહણને જંગલ તરફ લઈ જવામાં સફળ રહ્યો હતો. આ અંગેનો વિડીયો વાઈરલ થયો છે. \nગીર આસપાસના ગ્રામ્ય વિસ્તારના રસ્તા પર અવાર નવાર સિંહ - સિંહણ આંટા મારતા જોવા મળે છે. પરંતુ તાજેતરમાં ગીર બોર્ડર વિસ્તારમાં ગામડાને જોડતા રસ્તા પર સિંહ- સિંહણ રસ્તા પર લડાઈ કરતા જોવા મળ્યા હતા. અને એક બીજા પર હાવી થવાનો પ્રયાસ કર્યો હતો. સિંહ - સિંહણની લડાઈ જોઈ રોડની બંને બાજુ વાહન ચાલકો રોકાઈ ગયા હતા. આખરે સિંહ સિંહણને જંગલમાં લઈ જવામાં સફળ રહ્યો હતો. બાદમાં વાહન ચાલકો રોડ પરથી પસાર થયા હ તા. સિંહ-સિંહણની આ લડાઈ મેટીગ માટે થઈ હોવાનું અનુમાન કરવામાં આવી રહ્યું છે. હાલ તો આ અંગેનો વિડીયો સોશીયલ મિડીયામાં વાઈરલ થયો છે. \n", "title": "ગીર બોર્ડર વિસ્તારમાં રસ્તા પર થઈ સિંહ- સિંહણ વચ્ચે લડાઈ"}
{"text": "\n। નવી દિલ્હી ।\nકેન્દ્ર સરકાર દ્વારા નોકરિયાતો માટે મોટા પાયે ફેરફારો કરવાની તૈયારીઓ હાથ ધરવામાં આવી છે. સરકાર કંપનીઓ માટે ફ્લેક્સિબિલિટી સાથે અઠવાડિયામાં ચાર દિવસ કામ કરીને ત્રણ દિવસ આરામ કરવાની યોજના બનાવી રહી છે. ૭૩ વર્ષ બાદ સરકાર દ્વારા લેબર લો કોડમાં સુધારો થવા જઈ રહ્યો છે. સરકાર દ્વારા ચાર, પાંચ અને છ દિવસની વર્કિંગ શિફ્ટ નક્કી કરવામાં આવી છે જેમાં નિયમો પ્રમાણે કામ કરવાનું રહેશે.\nકર્મચારીઓએ અઠવાડિયાના ૪૮ કલાક વર્ક અવર પૂરા કરવા પડશે. હાલમાં પણ છ દિવસનું કામ અને એક દિવસ રજામાં પણ ૮ કલાકના રોજના વર્કિંગ અવર પ્રમાણે ૪૮ કલાક કામ થાય છે. નવા ફેરફારના કારણે આઈટી સેક્ટર અને શેયર્ડ સર્વિસિઝમાં કામ કરનારા લોકોને વધારે ફાયદો થવાની શક્યતાઓ જોવાઈ રહી છે.અત્યાર સુધી ૪૪ પ્રકારના કોડ લાગુ હતા તેમને ચાર કોડમાં લાવવાની કામગીરી ચાલી રહી છે. ઓવરટાઈમ માટે પણ નિયમ નક્કી કરાયા છે કે, કર્મચારી ૧૫-૩૦ મિનિટ કામ કરે તો તેને પણ ૩૦ મિનિટ વધારે કામ કર્યું છે તેમ ગણવું પડશે.\nબદલાતા વર્ક કલ્ચરને અમલમાં મૂકવાની વિચારણા\nલેબર સેક્રેટરી અપૂર્વ ચંદ્રાએ જણાવ્યું કે, સરકાર દ્વારા બદલાતા વર્ક કલ્ચરને ધ્યાનમાં રાખીને આ ફેરફારને અમલમાં મૂકવા વિચારણા કરવામાં આવી રહી છે. તેમણે કહ્યું કે, ત્રણ શિફ્ટમાં કામ કરાવવા મુદ્દે માળખું તૈયાર થયા બાદ તેના અમલીકરણની શક્યતાઓ જોવાશે. તેમાં ફ્લેક્સિબિલિટી રાખવામાં આવશે. કંપનીઓને આ માળખું લાગુ કરવા માટે દબાણ કરવામાં આવશે નહીં. આ સુધારો લેબર કોડનો ભાગ રહેશે. સરકાર દ્વારા એક વખત નિયમો લાગુ કરી દેવામાં આવશે અને કંપની દ્વારા અપનાવી લેવામાં આવશે તો આ મુદ્દે કંપનીઓને વારંવાર પરવાનગી લેવાની જરૂર રહેશે નહીં.\nમાગણી, ઈન્ડસ્ટ્રી અને લોકેશનના આધારે નિયમ નક્કી થશે\nચંદ્રાએ વધુમાં જણાવ્યું કે, કોઈપણ કંપની પોતાની રીતે નિયમ પસંદ કરવા મુક્ત છે. તેમણે નિયમ પસંદ કર્યા બાદ દરેક કર્મચારીને તેનો લાભ આપવાનો રહેશે. કંપનીએ પોતાની માગ, ઈન્ડસ્ટ્રીની સ્થિતિ અને પોતાના લોકેશનના આધારે નિયમો નક્કી કરવા પડશે. કોઈપણ વર્કિંગ વીક શરૂ થતાં પહેલાં કર્મચારીને રજા આપવાની રહેશે. જો કંપની અઠવાડિયામાં ચાર દિસવ કામનું મોડયુલ સ્વીકારશે તો ત્રણ દિવસ રજા આપવી પડશે. પાંચ દિવસના વિકલ્પમાં બે દિવસ રજા અને છ દિવસના વિકલ્પમાં એક દિવસ રજા આપવાની રહેશે.\nસ્ટાફની પ્રોડક્ટિવિટી વધી જશે અને બંને પક્ષે લાભ થશે\nઘણી વખત કર્મચારીઓ રજા નહીં મળવા અંગે અને પરિવાર સાથે સમય પસાર કરવાનો વિકલ્પ ન મળવાની ફરિયાદો કરતા હોય છે. તેના પગલે તેમના તણાવ અને કામના દબાણમાં પણ વધારો જોવા મળ્યો છે. આ વિકલ્પોમાં કર્મચારીઓને રજાઓના વિકલ્પ વધારે મળશે અને તેઓ પોતાના પરિવાર સાથે અથવા તો મનપસંદ કામગીરીમાં સમય ફાળવી શકશે. તેના કારણે તેમના તણાવમાં ઘટાડો થશે. આ પગલે કર્મચારીઓની પ્રોડક્ટિવિટી વધી જશે અને કંપનીને પણ લાંબગાળે ફાયદો થશે. જાણકારોના મતે આઈટ અને શેયર્ડ સર્વિસિઝ જેવા સેક્ટરને લાભ થશે.\n\n", "title": "સરકાર લેબર લોમાં મોટો સુધારો કરવાની તૈયારીમાં : ૪ દિવસ કામ, ૩ દિવસ આરામ"}
{"text": "મેઘરજ, તા. 2\nમેઘરજ તાલુકાના પટેલ\nઢુંઢા ગામે ઉનાળાની શરૂઆતમાં જ પાણીની પારાયણ શરૂ થઈ છે. પીવાના પાણીથી લઈને\nસિંચાઈ માટેની કોઈ સુવિધા ન હોવાને કારણે ખેડૂતો તળાવમાં બેસીને રામધૂન કરી\nતંત્રને જગાડવાનો પ્રયત્ન કરી રહ્યા છે.\nમેઘરજ તાલુકાના\nપટેલઢુંઢા ગામના લોકોનો મુખ્ય વ્યવસાય ખેતી અને પશુપાલન છે. પરંતુ સિંચાઈ માટેની\nકોઈ જ સુવિધા ના હોવાને કારણે પટેલઢુંઢાના ખેડૂતોને વરસાદ આધારિત ખેતી કરવી પડે\nછે. ખેડૂતો પાસે જમીન તો છે પરંતુ સિંચાઈ માટે પાણી નથી. શિયાળાની શરૂઆતથી જ\nપાણીના તળ નીચા ઉતરી જાય છે. ગામના છેવાડે મોટું તળાવ છે જે સરકાર કરોડોના ખર્ચે\nઊંડા તો કરાવ્યા પરંતુ પાણી ના હોવાના કારણે ખેતી થઈ શકતી નથી. બે વર્ષ અગાઉ\nતળાવનું ખાતમુહૂર્ત પણ કર્યું હતું અને નર્મદાના નિરના વધામણાં પણ કર્યા હતા અને\nપાણીથી ભરવાની ખાતરી આપી હતી પણ આજ દિન સુધી પાણીનું ટીપું ય ન  આવતા ગામલોકો રોષે ભરાયા છે. અને ધમધોખતા\nતાપમાં બેસીને રામધૂન બોલાવી હતી. \nઅહીંના ખેડૂતોની સરકાર\nપાસે માંગ છે કે ગામના તળાવમાં વહેલી તકે પાણી ભરાય તોો બોોર કુવાઓના સ્તર ઊંચા\nઆવે જેથી કરી અહીંના લોકોને સિંચાઈ માટે પાણી મળી રહે.\nપટેલઢુંઢા ગામ તથા\nઆજુબાજુના ૧૫ થી ૨૦ ગામના લોકો મુખ્યત્વે ખેતી અને પશુપાલન સાથે સંકળાયેલા છે.\nજેથી પાણીના અભાવે પશુઓ માટે પણ ઘાસચારો વેચાતો લાવવોે પડે છે. ખેડૂતોનું માનવું\nછે કે સરકાર ઉદ્યોગો અને રોડ રસ્તાઓ માટે કરોડોનો ખર્ચ કરે છે તો ખેડૂતો માટે કેમ\nનહિ જગતનો તાત કહેવાતો ખેડૂતને જો પાણીની વ્યવસ્થા કરવામાં આવે તો ખેડૂતો આર્થિક\nરીતે સદ્ધર થઈ શકે.\n\n\nખેડૂતોની સરકાર પાસે\nમાંગ છે કે આ તળાવ વહેલી તકે ભરવામાં આવે નહિ તો આવનાર સમયમાં ભૂખ હડતાલ પર\nઉતરવાની ચીમકી ઉચ્ચારી છે.\n", "title": "મેઘરજના પટેલઢુંઢા ગામના ખેડૂતોએ પાણી માટે તળાવમાં બેસી રામધૂન યોજી"}
{"text": "\n\nદુનિયામાં બધા માણસો એક સરખા હોતા નથી. દરેક માણસની ખાસિયતો અલગ હોય છે. તેમના પસંદ નાપસંદ અલગ હોય છે. કેટલાક માણસો એવા ક્રેઝી હોય છે કે તેમના પાગલપણાની વાતો સાંભળીએ તો વિશ્વાસ કરવો મુશ્કેલ બની જાય છે. આવો જ એક કિસ્સો ચીનમાં બન્યો છે.\nચીનમાં એક વ્યક્તિએ કથીત રીતે પોતાના શરીરમાં ઈલ નામની માછલીને ઘૂસાડી દીધી હતી. આમ કરવા પાછળનું કારણ પણ વિવાદાસ્પદ છે. તસવીર અપલોડ કરનારા શખ્સે જણાવ્યું કે આ વ્યક્તિને અજીબ સેક્સ્યુઅલ ફેન્ટસી છે. તેણે સેક્સનો આનંદ લેવા માટે પોતાના શરીરમાં ઈલ માછલી ઘૂસાડી હતી એવું કહેવાય છે.\nવ્યક્તિના ઓપરેશન વખતે ઓપરેશન થિયેટરની અંદરનું ફૂટેજ પણ બહાર આવ્યું છે કે જેમાં ઈલ માછલીને વ્યક્તિને શરીરમાંથી કાઢવામાં આવી રહી છે. વીડિયોથી પણ સ્પષ્ટ થાય છે કે માછલીને શરીરમાંથી કાઢવી ડોક્ટરો માટે પણ એટલું સરળ નહીં રહ્યું હોય. જો કે થોડી અસહજતા બાદ ડોક્ટરો ઓપરેશનમાં સફળ રહ્યાં. ઓપરેશન થિયેટરમાં ઉપયોગમાં લેવાતા ચીપીયાથી માછલીને પેટમાંથી બહાર કાઢવામાં આવી.\nનોંધનીય છે કે આ અગાઉ પણ એક એવો કેસ સામે આવ્યો હતો જેમાં એક વ્યક્તિએ 2 ફૂટ લાંબી આ ઈલને પોતાના પાછળના ભાગમાં નાખી હતી. કબજિયાતથી છૂટકારો મેળવવા માટે વ્યક્તિએ આવું કામ કર્યું હતું. જો કે તેની કબજિયાત તો દૂર ન થઈ પરંતુ ભયંકર દર્દ થતા હોસ્પિટલ ભેગા થવું પડ્યું હતું.\n", "title": "OMG.. મજા લેવા માટે વ્યક્તિએ આ શું કરી નાખ્યું? જુઓ વીડિયો"}
{"text": "સોસાયટીમાં નોનવેજ બનાવવાની મનાઇ હોવાથી\nમાંસાહાર બનાવવા ત્રણ દિવસથી પતિએ જીદ પકડી  પત્નીને મારઝૂડ કરતાં મામલો પોલીસ  સ્ટેશને પહોચ્યો\nઅમદાવાદ : વેજલપુર વિસ્તારમાં પત્નીએ નોનવેજ બનાવવાની ના પતિએ મારઝૂડ કરીને પત્નીને કાઢી મૂકી હતી. આ ઘટના અંગે વેજલપુર પોલીેસે ગુનો નોંધી વધુ તપાસ હાથ ધરી છે.\nઆ કેસની વિગત એવી છે કે  વેજલપુરમાં આરોગ્ય કેન્દ્ર પાસે વડવાળા નિવાસ ફ્લેટમાં રહેતા ધારાબહેન દિપકભાઇ પટેલ (ઉ.વ.28)એ વેજલપુર પોલીસ સ્ટેશનમાં પતિ દિપકભાઇ કનુંભાઇ પટેલ સામે ગુનો નોધાવ્યો છે કે  મહિલાના પાંચ વર્ષ પહેલા સમાજના રિતી રિવાજ મુજબ લગ્ન થયા હતા. લગ્નના પાંચ વર્ષ બાદ નાની બાબતમાં તકરાર કરીને પતિ મારઝૂડ કરતા હતા.\nસાોસાયટીમાં ઘરે નોનવેજ બનાવવા મનાઇ ફરમાવવામાં આવી હતી તેમ છતાં પતિ છેલ્લા ત્રણ દિવસથી નોનવેજ બનાવવા જી દ કરતા હતા, ફરિયાદી આજીજી કરતા હતા કે ઘરે નોનવેજ બનાવીશું તું મકાન ખાલી કરવું પડશે .\n ત્યારે પતિએ કહ્યુું કે એ તારે જોવાનું નથી તેમ કહીને ગડદાપાટુનો માર માર્યો હતો જેને લઇને ફરિયાદી પોતાની માતાના ઘરે જતા હતા, આજે સવારે પરત આવતાની સાથે જ  તું કેમ પાછી આવી તેમ કહીને તકરાર કરી હતી અને મારઝૂડ કરતાં મહિલાએ કંટાળીને વેજલપુર પોેલીસ સ્ટેશનમાં ફરિયાદ કરતાં પોલીસે ગુનો નોધી વધુ તપાસ હાથ ધરી છે.\n", "title": "વેજલપુરમાં પત્નીએ નોનવેજ બનાવવાની ના પાડતા પતિએ ઘરમાંથી કાઢી મૂકી"}
{"text": " વડોદરા,તા,22,સપ્ટેમ્બર,2020,મંગળવાર\nવહેલી સવારે ખોડિયારનગર ચાર રસ્તા પાસે પધરામણી કરાવાયેલા માતાજીને પરત લેવા માટે આવેલા ભુવાને વળાવવા માટે ૧૦૦૦નું ટોળું ભેગું થઈ ગયું હતુ. માસ્ક પહેર્યા વગર ભેગા થયેલા ટોળામાં સોશિયલ ડિસ્ટન્સ પણ જળવાયું ન હતુ. સ્થળ પર પહોંચી ગયેલી પોલીસે  આયોજક  સહિત ૧૦૦૦ના ટોળા સામે ગુનો દાખલ કરી ૫૭ની અટકાયત કરી હતી.\nશહેરમાં કોરોનાના  કેસોમાં દિન પ્રતિદિન સતત વધારો થઈ રહ્યો છે તેવા સંજોગોમાં આજે સવારે ખોડિયારનગર ચાર રસ્તા પાસે ૧૦૦૦નું ટોળું સરઘસ રૃપે નિકળ્યું હતુ. તેની વિગત એવી છે કે ખોડિયારનગર ચાર રસ્તા પાસે અમરનગરમાં રહેતા કાંતિભાઈ જુહાભાઈ વાઘેલાએ પુત્રીને પીડતી સમસ્યાના ઉકેલ માટે ચાણસમા ગામથી માતાજીને તેડાવ્યા હતા. જે માતાજીને પરત લેવા માટે ચાણસમા  ગામનો ભુવો નરોત્તમ નટવરભાઈ વાઘેલા તથા અન્ય લોકો આવ્યા હતા. અને તેમને વળાવવા માટે ૧૦૦૦નું ટોળું ભેગું થયુ હતુ.\nવહેલી સવારે મોર્નિંગ વોકમાં નિકળેલા પીએસઆઈ પરમારે આ દ્રશ્ય જોતા જ તેઓ ચોંકી ઉઠયા હતા. અને ઉપરી અધિકારીને બનાવની જાણ કરી હતી. જેના પગલે પોલીસનો કાફલો ઘટના સ્થળે દોડી આવ્યો હતો. પોલીસે ટોળામાં એકઠા થયેલા ભાવિકોને સમજાવવાનો પ્રયાસ કરતાં ટોળાના લોકો પોલીસ સાથે ઘર્ષણમાં ઉતરી પડયા હતા. છેવટે પોલીસે જરૃરી બળ વાપરી ટોળાને વિખેર્યું હતુ. અને સ્થળ પરથી ૫૭ લોકોની અટકાયત કરી ભુવાને વોન્ટેડ જાહેર કર્યો છે.\n", "title": "કોરોનાનું સંક્રમણ અટકશે ક્યાંથી  ભુવાને વળાવવા માટે વહેલી સવારે ૧૦૦૦નું  ટોળું ભેગુ થયુ"}
{"text": "\nરાજ્યભરમાં અકસ્માતોની વણઝાર યથાવત છે, આજે સવારે અમદાવાદમાં એક અકસ્માત થયો છે. નારોલના પીરાણા પાસે લકઝરી બસ અને ટ્રક વચ્ચે અકસ્માત થયો છે, આ ત્રિપલ અકસ્માતમાં બે લોકો ઘાયલ થયાના સમાચાર મળી રહ્યા છે.\n\nઆ વિશે મળતી માહિતી પ્રમાણે, નારોલના પીરાણા પાસે ખાનગી કંપનીની સ્ટાફ બસ અને ટ્રક વચ્ચે અકસ્માતમાં બે લોકો ઇજાગ્રસ્ત થયા હતા. અકસ્માતના પગલે બસમાં રહેલા કર્મચારીઓના જીવ પડીકે બંધાઇ ગયા હતા. ઘાયલ લોકોને સારવાર અર્થે ખસેડવામાં આવ્યા હતા. અકસ્માત કઇ રીતે સર્જાયો તેની તપાસ શરૂ કરવામાં આવી છે.\nનારોલ પીરાણા રોડ પર આજે સવારે બે ટ્રક અને લકઝરી ચાર રસ્તા પાસે સામ સામે આવી જતા ટક્કર થઈ હતી. બાજુમાંથી આવતી એક આઇસરે પણ ટક્કર મારી હતી. અકસ્માતમાં સામ સામે જ ટક્કર થતા બસ અને ટ્રકના આગળના ભાગનો ભુક્કો બોલી ગયો હતો. ઘટનાની જાણ થતાં ટ્રાફિક પોલીસ ઘટનાસ્થળે પહોંચી હતી. પોલીસે આ મામલે વધુ તપાસ શરૂ કરી છે.\n\n", "title": "અમદાવાદના નારોલમાં પીરાણા પાસે ત્રિપલ અકસ્માત, બસમાં રહેલા કર્મચારીઓના જીવ પડીકે બંધાયા"}
{"text": "નવી દિલ્હી #લોકસભામાં આજે કાશ્મીરની સ્થિતિ પર એક પ્રસ્તાવ પસાર કરાયો હતો અને ત્યાં લાંબા સમયથી પ્રવર્તી રહેલી સ્થિતિ, કરફ્યૂ અને લોકોને મારવાની ઘટનાઓ મામલે ગંભીર ચિંતા પ્રકટ કરતાં આ નિર્ણય લેવાયો હતો કે ભારતની એકતા, અખંડિતતા અને રાષ્ટ્રીય સુરક્ષા મુદ્દે કોઇ બાંધછોડ નહીં કરાય.\nલોકસભા અધ્યક્ષ સુમિત્રા મહાજને સંસદમાં આ સંકલ્પ પત્રને વાંચવામાં આવ્યો હતો. સર્વ સંમતિથી આ પ્રસ્તાવ પસાર કરાયો હતો. જેમાં કહેવાયું છે કે, આ સંસદ કાશ્મીર ઘાટીમાં લાંબા સમયથી ચાલી રહેલી અશાંતિ, હિંસા અને કરફ્યૂ અંગે ચિંતા વ્યક્ત કરી હતી. વણસી રહેલી સ્થિતિને કારણે લોકોના મોત અને ઇજાઓ અંગે સંસદ ક્ષોભ અને ચિંતા અનુભવે છે.", "title": "કાશ્મીર મુદ્દે લોકસભામાં પ્રસ્તાવ પાસ, ભારતની સુરક્ષા અને શાંતિ સાથે કોઇ બાંધછોડ નહીં"}
{"text": "\n। નવી દિલ્હી ।\nકોરોના મહામારી ફેલાવી શરૂ થયાને ૧૩૦ દિવસ વીતી ચૂક્યા છે. સમગ્ર વિશ્વમાં ૪૦ લાખથી વધુ લોકો સંક્રમણનો ભોગ બની ચૂક્યા છે. ૨.૭ લાખ લોકો પોતાના જીવ ગુમાવી ચૂક્યા છે. કોરોનાને રોકવા વિશ્વભરના વિજ્ઞાની અને સંશોધકો પહેલી સફળતા મળે તે માટે ભારે પ્રયાસ કરી રહ્યા છે.\nકોરોનાને મેડિકલ ભાષામાં સાર્સ-કોવ-૨ પણ કહેવામાં આવે છે. વિશ્વ આરોગ્ય સંગઠનના જણાવ્યા મુજબ હાલમાં આ મહામારીને રોકવા વિશ્વની ૧૦૨ સંસ્થા વેક્સિન શોધવા કામે લાગેલી છે. ૧૦૨ સંભવિત વેક્સિન પર પરીક્ષણ ચાલી રહ્યાં છે. ૮૦થી વધુ દેશોની મેડિકલ સંસ્થાઓ સંયુક્તપણે કામ કરી રહી છે.  ભારત, અમેરિકા અને જર્મનીની આરોગ્ય સંસ્થાઓ સંયુક્તપણે સંશોધન કરી રહી છે. ચીને સૌપ્રથમ ૪ માર્ચ, અમેરિકાએ ૨૪ માર્ચ, બ્રિટને ૨૧ એપ્રિલ, ઇઝરાયેલે પાંચ મે, ઇટાલીએ ૬ મે અને નેધરલેન્ડે ૭ મેના રોજ વેક્સિન કે એન્ટિબોડી કે વેક્સિન તૈયાર કરી હોવાનો દાવો કર્યો હતો.\nચીને વેક્સિન શોધી હોવાનો સૌપ્રથમ કર્યો દાવો\n૪ માર્ચના રોજ ચીનથી અહેવાલ આવ્યા હતા કે ૫૩ વર્ષના શેન વેઇના નેતૃત્વમાં બનેલી ટીમે મિલિટ્રી મેડિકલ સાયન્સ એકેડેમીમાં કોરોનાથી બચાવ કરી શકે તેવી વેક્સિન તૈયાર કરવામાં સફળતા મેળવી હતી. ચીનની તે પ્રતિષ્ઠિત અકાદમી છે. તે સંસ્થાનમાં ૨૬ વિશેષજ્ઞા, ૫૦ થી વધુ વિજ્ઞાની અને ૫૦૦થી વધુ અનુભવી કાર્યરત છે. આ ઉપરાંત ચીનની અન્ય ત્રણ કંપનીએ પણ વેક્સિન અજમાયશ પ્રથમ ચરણમાં હોવાનો દાવો કર્યો છે.\nભારત : CSIR વેક્સિન પરીક્ષણો કરી રહી છે\nભારતમાં વિજ્ઞાનીઓ અને ઔદ્યોગિક સંશોધન સંસ્થાન કોવિડ-૧૯ની વેક્સિનનું સંશોધન કરી રહ્યા છે. તે ઉપરાંત અમદાવાદની દવા કંપની હેસ્ટર બાયોસાયન્સે પણ ૨૨ એપ્રિલના રોજ જાહેરાત કરી હતી કે તે ભારતીય પ્રાદ્યૌગિકી સંસ્થાન, ગુવાહાટી સાથે મળીને કોરોના રસી વિકસાવશે. આ પહેલાં પૂણેની સીરમ ઇન્સ્ટિટયૂટ દાવો કરી ચૂકી છે કે તે સપ્ટેમ્બર- ઓક્ટોબર સુધીમાં કોરોનાની રસી બજારમાં મૂકશે અને તેની કિંમત રૂપિયા ૧૦૦૦ હશે.\n૨૦૨૦ના અંતભાગમાં તૈયાર થઈ શકશે રસી\nઅમેરિકી ફાર્માસ્યુટિકલ કંપની મોડર્ના પણ કોવિડ-૧૯ વેક્સિનના ટેસ્ટિંગ પર કામ કરી રહી છે. કંપનીએ ૨૪ માર્ચે જાહેરાત કરી હતી કે ૨૦૨૦ના અંતભાગમાં વેક્સિન ઉત્પાદન શરૂ થઇ શકે છે. ફાઇજર, જોન્સન એન્ડ જોન્સન પણ વેક્સિન પર સંશોધન કરી રહ્યા છે.\nબ્રિટનમાં ૨૩ એપ્રિલથી વેક્સિન ટ્રાયલ શરૂ થઇ\nલંડનમાં કોરોના વેક્સિન પર કામ કરી રહેલા ઓક્સફર્ડ યુનિવર્સિટીના વિજ્ઞાનીઓએ વેક્સિન અજમાયશની શરૂઆત કરી હતી. આરોગ્યપ્રધાન મેટ હેનકોકે તેની માહિતી આપી હતી. સંશોધકોને રસી વિકસાવવા બે કરોડ પાઉન્ટ ફાળવવામાં આવ્યા છે. વિજ્ઞાનીઓને સફળતા મળવાની ૮૦ ટકા આશા છે.\nઇઝરાયલે એન્ટિબોડી વિકસાવી\nઇઝરાયલ ઇસ્ટીટયુટ ફોર બાયોલોજીકલ રિસર્ચે એન્ટિબોડી વિકસાવી હોવાનો દાવો કર્યો છે.તે અન્ટિબોડી મોનોક્લોન પદ્ધતિથી કોરોના વાયરસ પર હુમલો કરે છે. ઇઝરાયલના સંરક્ષણ પ્રધાને જણાવ્યું હતું કે ઇઝરાયલે વિકસાવેલી એન્ટિબોડી વ્યક્તિના શરીરની અંદર જ વાયરસને ખતમ કરવા સક્ષમ છે. આ વેક્સિનની અજમાયશ માનવી પર થઇ છે કે કેમ? તે વિષે તેમણે જાણકારી આપી નહોતી.\nપોતાની વેક્સિન સૌથી એડવાન્સ સ્ટેજ પર હોવાનો ઇટાલીનો દાવો\nઇટાલી દાવો કરી રહ્યું છે કે તેની કંપની ટેકિજ બાયોટેકે એક એવી વેક્સિન વિકસાવી છે કે જે ટેસ્ટિંગના સૌથી એડવાન્સ સ્ટેજમાં છે. માનવી પર ટૂંકસમયમાં જ તેનું પરીક્ષણ શરૂ થશે. આ વેક્સિનની મદદથી ઉંદરમાં એન્ટીબોડી વિકસાવવામાં આવ્યા હતા. વેક્સિન માનવીની કોશિકાને પણ પ્રભાવિત કરે છે.\nબે દવા સૌથી વધુ ચર્ચામાં રહી\nકોરોના સંક્રમણકાળમાં બે દવા સૌથી વધુ ચર્ચામાં રહી. કોરોનાના ઉપચાર માટે તે બંને દવાનો ઉપયોગ થઇ રહ્યો છે. એક છે હાઇડ્રોક્સીક્લોરોક્વીન. ભારત અમેરિકા સહિત ૪૫ દેશોમાં તે દવા પહોંચાડી ચુક્યું છે. ભારતે ૩૦ દેશોને આ દવા સપ્લાય કરવા મંજૂરી પણ આપી. બીજી દવાનું નામ છે રેમેડેસિવીર.\nનેધરલેન્ડની વેક્સિન સ્પાઇક પ્રોટીનને બ્લોક કરવા સક્ષમ\nનેધરલેન્ડની યૂનિવર્સિટીના વિજ્ઞાનીઓએ ૪૭ડી૧૧ નામની એન્ટિબોડી વિકસાવી છે. તે વેક્સિન કોરોના વાયરસના સ્પાઇક પ્રોટીનને જકડીને તેને બ્લોક કરી દે છે. સંશોધકોએ અલગ અલગ કોરોના વાયરસના સ્પાઇક પ્રોટીનને ઉંદરની કોશિકામાં ઇન્જેક્ટ કર્યા હતા. તે પૈકી ૪૭ડી૧૧ નામની એન્ટિબોડી એવી મળી કે જે કોવિડ સંક્રમણને રોકવામાં સફળ રહી.\n", "title": "80 દેશોની 102 આરોગ્ય સંસ્થા કોરોનાની વેક્સિન શોધી રહી છે"}
{"text": "\n। હૈદરાબાદ ।\nતેલંગણા સરકારે કોરોના મહામારીકાળમાં આજીવિકા ગુમાવી ચૂકેલા માન્ય ખાનગી શાળાના શિક્ષકો અને અન્ય કર્મચારીઓને પ્રતિ મહિને રૂપિયા ૨,૦૦૦ રોકડ અને ૨૫ કિલો ચોખાની સહાય વિના મૂલ્યે આપવા નિર્ણય લીધો છે. કોરોના મહામારી દરમિયાન સરકાર દ્વારા માન્યતાપ્રાપ્ત અનેક ખાનગી શૈક્ષણિક સંસ્થાઓ બંધ રહી છે. આવી શાળાઓના ૧.૫૦ લાખ શિક્ષકો અને બિન શૈક્ષણિક કર્મચારીઓને આજીવિકા ગુમાવવાનો વારો આવ્યો છે.\nશૈક્ષણિક સંસ્થા ફરી શરૂ ના થાય ત્યાં સુધી મળશે સહાય\nમુખ્યપ્રધાન કાર્યાલયની યાદીમાં જણાવ્યા મુજબ મુખ્યપ્રધાને આ રીતે આજીવિકા ગુમાવી ચૂકેલા ખાનગી શાળાના શિક્ષકો અને બિન શૈક્ષણિક કર્મચારીઓને માનવતાને ધોરણે સહાય પૂરી પાડવા નિર્ણય લીધો છે.શૈક્ષણિક સંસ્થાઓ ફરી શરૂ ના થાય ત્યાં સુધી આ સહાય મળતી રહેશે.\nપાંચ જ દિવસમાં લાભાર્થીની થશે ઓળખ\nરાજ્યના શિક્ષણ પ્રધાને શુક્રવારે રાજ્ય સરકારના ઉચ્ચ પદાધિકારીઓ અને જિલ્લા કલેક્ટર સાથે વીડિયો કોન્ફરન્સિંગથી આ મુદ્દે ચર્ચા કરી હતી. શિક્ષણ પ્રધાને જણાવ્યું હતું કે ૧૦થી ૧૫ એપ્રિલ દરમિયાન લાભાર્થીઓની ઓળખ થશે. તે પછી ૧૬થી ૧૯ દરમિયાન સામે આવેલા લાભાર્થીના નામની ચકાસણી હાથ ધરવામાં આવશે. ૨૦ એપ્રિલથી ૨૪ એપ્રિલ સુધીમાં લાભાર્થીના બેન્ક ખાતામાં રોકડ સહાયના નાણાં જમા થઈ જશે. તમામ લાભાર્થીને તાકીદના ધોરણે ૨૫ કિલો ચોખાનો પુરવઠો પૂરો પાડવામાં આવશે.\n", "title": "કોરોના મહામારી: અહીં રાજ્ય સરકાર રૂ.2500ની શિક્ષકોને મદદ કરશે"}
{"text": "\nસુરતના ડીંડોલીમાં અસામાજિક તત્વોનો આતંક ફરી એકવખત સામે આવ્યો છે. ડીંડોલીમાં 20થી 25 જેટલા અસમાજિક તત્વોએ વાહનોમાં તોડફોડ કરીને આતંક મચાવ્યો હોવાની ઘટના પ્રકાશમાં આવી છે.\n\n\n\n\n\n\nઆ ઘટના ડીંડોલીના નવાગામ ગાયત્રીનગર પાસે બની હતી. 20થી 25 લોકો વાહનોમાં બેફામ તોડફોડ કરીને ફરાર થઇ ગયા હતા. આ અંગે પોલીસે ઘટના સ્થળે પહોંચીને વધુ તપાસ હાથ ધરી છે.\nઆ ઘટનામાં રસ્તા પર પડેલાં વાહનોને અસામાજિક તત્વોને કોઇનો ભય ન રહ્યો હોય તેમ ભારે નુકસાન પહોંચાડવામાં આવ્યું હતું. એટલું જ નહીં, ગાડીઓના કાચ પણ તોડી નાંખવામાં આવ્યા હતા.\nહાલ આ ઘટના પાછળનું કારણ જાણવા મળ્યું નથી. પરંતુ વાહનોમાં ભારે તોડફોડ કર્યા બાદ આ લોકો ફરાર થઇ ગયા હતા. જે અંગે ડીંડોલી પોલીસે તપાસ શરૂ કરી છે.\n", "title": "સુરતના ડીંડોલીમાં 20થી 25 અસામાજિક તત્વોનો આતંક, વાહનોમાં તોડફોડ કરી ફરાર"}
{"text": "અમદાવાદઃ અમદાવાદના હરિપુરા વિસ્તારમાં આવેલી ડીપીએસ ઇસ્ટ સ્કૂલને ઔડા દ્વારા નોટિસ ફટકારવામાં આવી છે.ડીપીએસ ઇસ્ટ સ્કૂલે ગેરકાયદે બાંધકામ કરી હોવાની ફરિયાદ ઔડાને મળી હતી. જેના પગલે ઔડા દ્વારા ડીપીએસ ઇસ્ટ સ્કૂલને 10 દિવસમાં  ગેરકાયદે બાંધકામ અંગે ખુલાશો કરવા અંગેની નોટિસ ફટકારી છે.\nસ્કૂલ દ્વારા સંપૂર્ણ પણે સ્કૂલની કોઇ પણ પરવાની લેવામાં આવી નથી. અને\nબિલ્ડીંગનું બાંધકામ વગર પરવાનગીએ કરી દેવામાં આવ્યુ છે. આ અંગે જાણ થતા ઔડા દ્વારા ગેરકાયદે બાંધકામ દુર કરવા નોટિસ અપાઇ છે.", "title": "વગર પરવાનગીએ બની છે ડીપીએસ ઇસ્ટ સ્કૂલ,ઔડા દ્વારા સ્કૂલને ફટકરાઇ નોટિસ"}
{"text": "\nઉત્તર કોરિયાના સરમુખત્યાર કિમ જોંગ ઉને પાંચ અધિકારીઓને ટેન્કથી ફૂંકી માર્યા છે. આ અધિકારીઓ પર કિમ જોંગ ઉનને ખોટો અહેવાલ આપવાનો આરોપ હતો. દક્ષિણ કોરિયાની ગુપ્તચર એજન્સીએ આ માહિતી પૂરી પાડી છે.\nનેશનલ ઈન્ટેલિજન્સ સર્વિસ (એનઆઈએસ)ના જણાવ્યા અનુસાર પાંચેય અધિકારીઓ સ્ટેટ સિક્યુરિટી વિભાગમાં ફરજ બજાવતા હતાં. તેમને એન્ટી એરક્રાફ્ટ ગનથી ફૂંકી મારવામાં આવ્યા હતાં. આ આધિકારીઓએ ખોટો અહેવાલ આપતાં પ્રમુખ રોષે ભરાયા હતા.. અધિકારીઓ કઈ બાબતમાં ખોટા અહેવાલ આપ્યા હતા તેની હજુ સુધી જાણકારી મળી નથી. આ જ વિભાગના વડા વોન હોંગને ગયા મહિને જ મોતની સજા અપાઈ હતી. વોન હોંગને ભ્રષ્ટાચાર અને સત્તાના દુરુપયોગ બદલ ગયા મહિને મારી નંખાયા હતાં.\nકિમે અગાઉ પણ અનેક અધિકારીઓ તથા સગાઓની હત્યા કરાવી છે. ડિસેમ્બર 2013માં કિમે તેમના કાકા જાંગ સોંગ-થાએકની હત્યા કરાવી હતી. તેમને ભૂખ્યા કૂતરાઓ વચ્ચે છોડી મુકાયા હતાં. તાજેતરમાં સાવકા ભાઈ કિમ જોંગ નમની મલેશિયાના એરપોર્ટ જ ઝેરી ગેસથી હત્યા કરાઈ હતી. નમની હત્યા પાછળ કિમનો જ દોરીસંચાર હોવાનું ચર્યાય છે. કારણ કે નમને કિમ જોખમી સમજતા હતાં.\n", "title": "ઉત્તર કોરિયામાં પાંચ અધિકારીઓને તોપથી ફૂંકી મરાયા"}
{"text": "\nટીવી અભિનેત્રી સનાયા ઈરાની ફિલ્મ ઘોસ્ટથી બોલિવૂડમાં ડેબ્યૂ કરવા જઈ રહી છે. ફિલ્મમાં એના ઓપોઝિટ રોલમાં વિક્રમ ભાર્ગવ હશે. ફિલ્મમાં બંન્ને કિસિંગ સીન પણ છે. જેના વિશે સનાયાએ એક વેબ પોર્ટલ સાથે વાત કરતા જણાવ્યું હતું. કિસિંગ સીન જોઈને પતિના રિએક્શન કેવા હતા એનાં વિશે પણ અભિનેત્રીએ જણાવ્યું.\nજ્યારે સનાયાને સવાલ કરવામાં આવ્યો કે કિસિંગ સીન કરતા પહેલા મોહન સહગલ સાથે કોઈ વાત કરી હતી ખરી? તો જવાબ કહ્યું કે, મારા પહેલા મોહિતે એક ફિલ્મ કરી હતી જેમાં તેણે કિસિંગ સીન કર્યા હતા. તેણે મને આ વિશે વાત કરી હતી. મોહિત ખરેખર કિસિંગ સીન નહોતો કરવા માંગતો. તેણે મને કહ્યું કે આપણે એક્ટર છીએ અને આવા સીન આપણે ન કરવા જોઈએ.\n\nઅભિનેત્રીએ આગળ જણાવ્યું કે, પછી મે કહ્યું કે તને કોઈ પ્રોમલેબ હોય તો ના કરીશ. પરંતુ જો તું મારા વિશે વિચારતો હોય કે મને શું થશે અને હું શું વિચારીશ તો મને કોઈ જ વાંધો નથી. આ સંબંધમા કોઈ ઢોંગ નથી. જો એક માણસ આવું કરે તો બીજો પણ કરી શકે. જો એ કરી શકે તો હું પણ કરી જ શકું.\nઅભિનેત્રીએ આગળ જણાવ્યું કે મોટાભાગનાં ફિલ્મોમાં કિસિંગ સીન હોય છે. પરંતુ આ ફિલ્મમાં કિસિંગ સીન એ વાર્તાનો ભાગ છે. આ પહેલી વાર છે કે જ્યારે મે ઓનસ્ક્રીન કિસ કરી હોય. મને લાગે છે કે બે માણસો વચ્ચેનું કિસિંગ સીન એકદમ નોર્મલ અને નેચરલ છે. ફિલ્મમાં આ સ્ક્રીપ્ટની ડિમાંડ હોય છે. તેણે આગળ કહ્યું કે મારી ફિલ્મ હોરર છે. એમાં લવ સ્ટોરી પર ખર્ચ કરવા માટે સમય નથી.\nઘોસ્ટ એક હોરર ફિલ્મ છે કે જે વિક્રમ ભટ્ટે બનાવી છે. આ પહેલા પણ તે રાજ, 1920, ક્રીચર 3D જેવી ઘણી ભૂતિયા ફિલ્મ બનાવી ચૂક્યા છે. ફિલ્મમાં તે એક્ટિંગ કરતાં પણ જોવાના છે. 18 ઓક્ટોબરે તે રિલીઝ થવાની છે.\nઆ વીડિયો પણ જુઓ: અમદાવાદમાં CSના ક્લાસિસ કરતી યુવતીને મળી ધમકી\n\n", "title": "પહેલી જ ફિલ્મમાં લિપલોક આપીને હીરોઈને કહ્યું- મારો પતિ કરે તો હું કેમ ન કરું, આ ઢોંગ નથી"}
{"text": "\nસુરતના વરાછા વિસ્તારમાં આવેલા કાપોદ્રાની રત્નસાગર સોસાયટીની ગટરમાં સાફ સફાઈ ચાલતી હતી. આ દરમિયાન ડ્રેનેઝ લાઈનમાંથી બંધ થયેલી જૂની 500 રૂપિયાની દરની નોટના ટુકડાં મળી આવ્યાં હતાં. નોટના ટુકડાં મળી આવતાં લોકો કુતૂહલ વશ ભેગા થઈ ગયા હતાં. જો કે આ રૂપિયા કોણે ફેંકી દીધા તે અંગે લોકોએ તર્કવિતર્ક શરૂ કર્યા હતાં.\n\n\n\nસુરતના વરાછા વિસ્તારમાં ગટરો સાફ કરતા ડ્રેનેઝ લાઈનમાંથી બંધ થયેલી જૂની 500 રૂપિયાની નોટના ટુકડાં મળી આવ્યાં હતાં.વરાછા વિસ્તારની રત્નસાગર સોસાયટીની ગટરો સાફ કરતા તેમાંથી નોટના ટુકડા મળી આવતાં તે જોવા લોકોના ટોળે ટોળા આવ્યાં હતાં. આ ઘટનામાં સફાઈ કરનારા લોકોએ ટુકડાં એકઠા કરીને ગણતાં 10 હજારની કિંમતની નોટો હોવાનું જાણવા મળ્યું હતું. જો કે નોટ બંધી બાદ સુરતમાં પ્રથમવાર આ રીતે નોટ મળી આવતાં લોકોમાં આશ્ચર્ય સર્જાયું હતું.\nકાલે તાપી જિલ્લામાં વધુ એક વાર પોલીસને એક ઈનોવા કારમાંથી રકમ ઝડપવામાં સફળતા મળી હતી. ગતરાત્રે સોનગઢ પોલીસે સોનગઢ તાલુકાના માંડલ ટોલ નાકા પર કરેલી નાકાબંધી દરમ્યાન કારમાં સવાર ત્રણ લોકો પાસે ૧૩ લાખ જેટલી માતબર રકમ મળી આવી હતી જેમાં ૫૦૦ અને ૧૦૦૦ના દરની ૧૦ લાખ રૂપિયાની જૂની નોટો મળી આવી હતી.\n", "title": "સુરતમાં ગટરમાંથી લાખોની 500 અને 1000ની બંધ થયેલી ફાટેલી નોટો મળી"}
{"text": "\n। ચેન્નઇ ।\nસુકાની જોઇ રુટની આકર્ષક બેવડી સદી તથા ઓલરાઉન્ડર બેન સ્ટોક્સે નોંધાવેલા ઝડપી ૮૨ રનની મદદથી ઇંગ્લેન્ડે અહીં યજમાન ભારત સામે રમાતી પ્રથમ ટેસ્ટના બીજા દિવસે આઠ વિકેટે ૫૫૫ રનનો સ્કોર નોંધાવીને પોતાની સ્થિતિ મજબૂત કરી લીધી હતી.\nરુટે તેની ટેસ્ટ કારકિર્દીની આ પાંચમી બેવડી સદી ફટકારી હતી. સ્ટમ્પના સમયે ડોમ બેસ ૮૪ બોલમાં ૨૮ તથા જેક લિચ ખાતું ખોલાવ્યા વિના રમી રહ્યા હતા. રુટે તેની બેવડી સદી દરમિયાન વિવિધ માઇલસ્ટોન પણ હાંસલ કર્યા હતા. ભારત તરફથી બુમરાહ, ઇશાન્ત, અશ્વિન તથા નદીમે બે-બે વિકેટ ઝડપી હતી.\n૧૦૦મી ટેસ્ટમાં બેવડી સદી નોંધાવનાર પ્રથમ ખેલાડી\nસ્પિનર શાહબાઝ નદીમની બોલિંગમાં એલબીડબ્લ્યૂ આઉટ થયેલા રુટે ૩૭૭ બોલનો સામનો કરીને ૧૯ બાઉન્ડ્રી તથા બે સિક્સર વડે ૨૧૮ રન બનાવ્યા હતા. આ સાથે તેણે ટેસ્ટ ક્રિકેટમાં પાંચ બેવડી સદી નોંધાવનાર એલિસ્ટર કૂક, ભારતના રાહુલ દ્રવિડ તથા સાઉથ આફ્રિકાના ગ્રીમ સ્મિથની બરોબરી કરી હતી. તે પોતાની ૧૦૦મી ટેસ્ટમાં બેવડી સદી નોંધાવનાર પ્રથમ ખેલાડી બની ગયો છે. બેન સ્ટોક્સ અને રુટે ચોથી વિકેટ માટે ૧૨૪ રનની ભાગીદારી નોંધાવી હતી. સ્ટોક્સે ૧૧૮ બોલમાં ૧૦ બાઉન્ડ્રી તથા ત્રણ સિક્સર વડે ૮૨ રન ફટકાર્યા હતા.\nભારતીય ટીમ ઇંગ્લેન્ડને ઓલઆઉટ કરવાથી વંચિત રહી\nસ્ટોક્સના આઉટ થયા બાદ ઓલી પોપે (૩૪) સુકાની રુટ સાથે પાંચમી વિકેટ  માટે ૮૬ રનની ભાગીદારી નોંધાવી હતી. કારકિર્દીની ૯૮મી ટેસ્ટ રમી રહેલા ઇશાન્તે સતત બે બોલમાં જોસ બટલર (૩૦) તથા જોફ્રા આર્ચર (૦)ને આઉટ કરીને હેટ્રિકની તક ઊભી કરી હતી. એક સમયે એવું લાગી રહ્યું હતું કે ભારતીય ટીમ ઇંગ્લેન્ડને છેલ્લા સેશનના અંતિમ ભાગમાં ઓલઆઉટ કરી નાખશે પરંતુ જેક લિચ અને ડોમ બેસે નવમી વિકેટ માટે ૬૬ બોલમાં ૩૦ રનની અણનમ ભાગીદારી નોંધાવીને ભારતીય બોલર્સને સફળતાથી વંચિત રાખ્યા હતા.\nજોઇ રુટ ચેપોકમાં છ રન માટે ધોનીનો રેકોર્ડ તોડવાથી વંચિત રહ્યો\nઇંગ્લેન્ડના સુકાની જોઇ રુટે ભલે ભારત સામેની પ્રથમ ટેસ્ટમાં બેવડી સદી ફટકારી હોય પરંતુ તે ચેપોક સ્ટેડિયમ ખાતે સુકાની તરીકે હાઇએસ્ટ રન નોંધાવનાર ખેલાડી તરીકે મહેન્દ્રસિંહ ધોનીના રેકોર્ડને છ રન માટે તોડવાથી વંચિત રહ્યો હતો. ધોનીએ ૨૦૧૩માં ચેપોક ખાતે સુકાની તરીકે ઓસ્ટ્રેલિયા સામે ૨૨૪ રનની ઇનિંગ રમી હતી. આ રેકોર્ડને આઠ વર્ષ થયા છે પરંતુ હજુ પણ અકબંધ છે.\nચેપોકમાં ભારત તરફથી સર્વાધિક સ્કોર ઓપનર વીરેન્દ્ર સેહવાગના નામે છે જેણે સાઉથ આફ્રિકા સામે ૨૦૦૮માં ૩૧૯ રનની ઇનિંગ રમી હતી.\nસિરાજે ગુસ્સામાં આવી કુલદીપની ગરદન પકડી, ડ્રેસિંગરૂમની બહાર લડયા\nઇંગ્લેન્ડ સામેની પ્રથમ ટેસ્ટના બીજા દિવસે પણ ભારતીય બોલર્સનું પ્રદર્શન સામાન્ય રહ્યું હતું અને તેની વચ્ચે ટીમના ડ્રેસિંગરૂમની બહાર પેસ બોલર મોહમ્મદ સિરાજ તથા ચાઇનામેન બોલર કુલદીપ યાદવ એકબીજા સાથે લડી પડયા હતા. કુલદીપ યાદવ ડ્રેસિંગરૂમમાં જતો હતો ત્યારે સિરાજે અચાનક તેની ગરદન પકડી લીધી હતી અને વીડિયોમાં આ બાબત પણ સ્પષ્ટ દેખાય છે. સોશિયલ મીડિયામાં વાઇરલ થયેલો વીડિયો પ્રથમ દિવસના અંતે ભારતીય ખેલાડીઓ ડ્રેસિંગરૂમમાં પાછા જતા હતા ત્યારનો છે. સિરાજે કુલદીપની ગરદન અચાનક કેમ પકડી લીધી તેના કારણોનો ઘટસ્ફોટ થયો નથી પરંતુ બીસીસીઆઇ આ બાબતની તપાસ કરશે અને જો સિરાજ દોષિત માલૂમ પડશે તો તેની સામે શિક્ષાત્મક પગલાં ભરવામાં આવી શકે છે. વીડિયોથી અંદાજો આવી જાય છે કે બંને વચ્ચે કોઇક બાબતની લડાઇ થઇ હતી. આ બંને ખેલાડીઓ ચેન્નઇ ટેસ્ટની પ્લેઇંગ ઇલેવનના સભ્ય નથી. કુલદીપને બે વર્ષથી ટેસ્ટ મેચ રમવા મળી નથી. બીજી બાજુ સિરાજે ઓસ્ટ્રેલિયાના પ્રવાસમાં ૧૩ વિકેટ હાંસલ કરી હતી.\n", "title": "જોઇ રુટની બેવડી સદી, ઇંગ્લેન્ડ આઠ વિકેટે ૫૫૫ રન"}
{"text": "વડોદરા,તા.૨૭ ફેબુ્રઆરી ૨૦૨૧, શનિવાર\nવડોદરામાં કોરોના ફરીથી વિકરાળ સ્વરૃપ ધારણ કરી રહ્યો છે. વિતેલા ૨૪ કલાક દરમિયાન શહેરમાં કોરોનાના ૪૫ પોઝિટિવ કેસ નોંધાયા હતા તો ૪૯ દર્દીઓ સારવાર બાદ સાજા થઇ જતા આજે રજા આપવામાં આવી હતી. તો ૩ દર્દીઓના મોત પણ થયા હતા.\nવડોદરામાં મરાઠા આગેવાન ઉદયસિંહ વિશ્વાસરાવ શિતોળે (ઉ.૬૭)નું શુક્રવારે કોરોનાની સારવાર દરમિયાન મૃત્યુ થયુ હતું. ઉદયસિંહના પિતા સ્વ.વિશ્વાસરાવ રામચંદ્રરાવ શિતોળે ગ્વાલિયર રાજ્યમાં મહારાજા જીવાજીરાવ સિંધિયાની સેનાના કર્નલ હતા અને આઝાદી પછી શિતોળે પરિવાર વડોદરા આવીને સ્થાયી થયો હતો. \nઆ ઉપરાંત શહેરમાં ૪૮ વર્ષના અને ૬૩ વર્ષના બે દર્દીઓના પણ કોરોનાની સારવાર દરમિયાન મોત થયા હતા. તે સાથે વડોદરામાં કોરોનાથી મોતનો બિનસત્તાવાર આંકડો આજના ૩ મોત સાથે ૨,૪૮૦ ઉપર પહોંચ્યો છે જ્યારે તંત્રએ એક પણ મોતની નોંધ કરી નથી એટલે તંત્રના ચોપડે છેલ્લા એક મહિનાથી કોરોનાથી મોતનો આંકડો ૨૪૧ ઉપર જ સ્થિર છે.\nશનિવારની સાંજની સ્થિતિ પ્રમાણે શહેરમાં કોરોનાના ૫૭૫ દર્દીઓ સારવાર હેઠળ છે જેમાંથી ૨૯ દર્દીઓની હાલત ગંભીર છે અને તેઓને વેન્ટિલેટર ઉપર રખાયા છે તો શ્વાસ લેવામાં તકલીફ હોય તેવા ૭૩ દર્દીઓને ઓક્સિજન ઉપર રખાયા છે.\nલોકોની બેદરકારી અને રાજકીય રેલીઓના કારણે કોરોના વકર્યો\nઉલ્લેખનીય છે કે વડોદરામાં અત્યાર સુધીમાં કોરોનાના કુલ ૨૪,૬૫૯ કેસ નોંધાઇ ચુક્યા છે જેમાંથી ૨૩,૮૪૩ દર્દીઓ સારવાર બાદ સાજા થઇ ગયા. શહેરમાં કોરોનાએ ઉથલો માર્યો છે તે સંદર્ભે ડોક્ટરોનું કહેવુ છે કે વડોદરામાં કોરોના એક તબક્કે સંપૂર્ણ કાબુમાં આવી ગયો હતો. હોસ્પિટલો ખાલી થઇ ગઇ હતી. પરંતુ ચૂંટણીના કારણે રાજકીયા મેળાવડાઓ અને રેલીઓમાં કોવિડ ગાઇડ લાઇનનો ખુલ્લેઆમ ભંગ કરવામાં આવ્યો. માસ્ક અને સોશિયલ ડિસ્ટન્સ વગર રેલીઓ-સભામાં હજારો લોકો એકઠા થતા હતા ઉપરાંત કોરોનાના ઘટતા કેસો જોઇને નાગરિકો પણ બેજવાબદાર બનીને કોવિડ ગાઇડ લાઇનને અનુસરતા નહતા જેના કારણે શહેરમાં ફરીથી કોરોનાએ ઉથલો માર્યો છે.\n", "title": "મરાઠા આગેવાન ઉદયસિંહ શિતોળે સહિત કોરોનાના ૩ દર્દીઓના મોત"}
{"text": "\nરાજ્ય સરકારના કર્મચારીઓ માટે આજે મોટી ખુશખબર સામે આવી છે. રાજ્ય સરકાર મોંઘવારી ભથ્થાના બાકી એરિયર્સનો લાભ આપશે. અને સરકારના આ નિર્ણયથી રાજ્ય સરકારના 9 લાખ 61 હજારથી વધુ કર્મીઓને લાભ મળશે. અને આ નિર્ણય બાદ સરકારને રૂ.464 કરોડનો વધારાનો ખર્ચ થશે.\nરાજ્ય સરકારે ઓક્ટોબર-2019થી ડિસેમ્બર-2019 સુધીના ત્રણ મહિનાના મોંઘવારી ભથ્થાના બાકી એરિયર્સની ચુકવણી ઓગસ્ટ માસના પગારની સાથે ચૂકવવાનો નિર્ણય કર્યો છે. નાયબ મુખ્યમંત્રી નીતિન પટેલે જણાવ્યું કે, રાજ્ય સરકારના 9 લાખ 61 હજારથી વધુ અધિકારીઓ/કર્મચારીઓ અને પેન્શનરોને 1 જુલાઈ 2019થી 5 ટકા મોંઘવારી ભથ્થું આપવાનો રાજ્ય સરકારે નિર્ણય કર્યો હતો. આ મોંઘવારી ભથ્થુ જાન્યુઆરી-2020થી દર માસે પગાર સાથે ચૂકવવામાં આવી રહેલ છે.\nરાજ્ય સરકારે અગાઉ જૂલાઈ-2019થી સપ્ટેમ્બર-2019ના રકમની ચૂકવણી કરી હતી પણ ઓક્ટોબર-2019 થી ડિસેમ્બર-2019 સુધીના ત્રણ મહિનાના એરિયર્સની ચૂકવણી બાકી હતી. તે હવે ઓગસ્ટ માસના પગારની સાથે ચૂકવાશે. રાજ્ય સરકારે 1 જુલાઈ 2019 થી 31 ડિસેમ્બર 2019 સુધી એમ કુલ-6 માસના મોંઘવારી ભથ્થાના તફાવતની કર્મચારીઓ અને પેન્શનરોને ચૂકવવાનો નિર્ણય કર્યો હતો. રાજ્ય સરકારના કુલ-5,11,129 જેટલા કર્મચારીઓ તથા 4,50,509 જેટલા પેન્શનરોને આનો લાભ મળશે.\n", "title": "રાજ્ય સરકારના લાખો કર્મીઓને દિવાળી પહેલાં જ ભેટ, મોંઘવારી ભથ્થાના બાકી એરિયર્સનો લાભ અપાશે"}
{"text": "-સુરત\nભોગ બનનાર તરૃણીને ભગાડી લાવ્યા બાદ ૫૦ હજારમાં વેચી મારીને બેંગ્લોર, ચેન્નાઈ, મુંબઈ થતા સુરતમાં સ્પામાં નોકરીના નામે વેશ્યાવૃત્તિ કરાવતા હોવાનો પ્રથમ દર્શનીય કેસ\nબાંગ્લાદેશની\nકિશોરીને લગ્નની લાલચે ભગાડી લાવ્યા બાદ સ્પામાં નોકરી અપાવવાના બહાને 50 હજારમાં\nવેચી મારીને બળજબરીથી લોહીનો વેપાર કરાવવાના ગુનાઈત કારસા માં સંડોવાયેલા આરોપીના\nજામીનની માંગને પોક્સો કેસોની ખાસ અદાલતના એડીશ્નલ સેશન્સ કોર્ટે નકારી કાઢી છે.\nબાંગ્લાદેશની 14 વર્ષીય તરૃણીને મૂળ બાંગ્લાદેશના ખુલના જિલ્લાના વતની આરોપી મોહમદ મોહસીન ખાને\nલગ્નની લાલચે ભગાડીને લાવ્યા બાદ કલકત્તાના વતની મીલન ઉર્ફે ખલીલને રૃ.50 હજારમાં\nવેચી મારી હતી.જેથી ભોગ બનનાર  તરૃણીને\nસ્પામાં નોકરી અપાવવાના બહાને આરોપી મિલન ઉર્ફે ખલીલે  વોન્ટેડ આરોપી રફીક અશરફ મંડળના મેળા પિપણામાં બંગ્લોર,કર્ણાટક તથા મુંબઈ તથા\nસુરતના વેસુ વિસ્તારમાં વેશ્યાવૃત્તિના ધંધામાં ધકેલી દઈને નાણાંકીય લાભ મેળવ્યો\nહતો.\nઆ\nકેસમાં સુરત ક્રાઈમ બ્રાંચે પોક્સો એક્ટના ભંગ તથા ઈમોરલ ટ્રાફીક એક્ટ અને માનવ\nતસ્કરીના ગુનામાં આઠથી વધુ આરોપીઓ વિરુધ્ધ ગુનો દાખલ કરી જેલભેગા કર્યા હતા.હાલમાં\nજેલવાસ ભોગવતા આરોપી મિલન ઉર્ફે ખલીલે ચાર્જશીટ બાદ જામીન માંગ્યા હતા.જેના\nવિરોધમાં સરકારપક્ષે એપીપી કિશોર રેવાલીયાએ તપાસ અધિકારીની એફીડેવિટ રજુ કરી\nજણાવ્યું હતું કે આરોપી વિરુધ્ધ ગંભીર ગુનાનો પ્રથમ દર્શનીય કેસ છે.પરપ્રાંતીય\nઆરોપીને જામીન આપવાથી ટ્રાયલમાં હાજર ન રહે કે સાક્ષી પુરાવા સાથે ચેડા કરે તેવી\nસંભાવના છે.જેને કોર્ટે માન્ય રાખી આરોપીના જામીનની માંગને નકારી કાઢી હતી.\n\n\n \n", "title": "બાંગ્લાદેશી તરૃણીને બળજબરીથી વેશ્યાવૃત્તિના ધંધામાં ધકેલી દેનાર આરોપીના જામીન રદ"}
{"text": "\n‘એક ફૂલ દો માલી’ની જેવી ઘટના સામે આવી છે. અમદાવાદના સરખેજ વિસ્તારમાંથી શ્રમિક પરિવારનું અપહરણ કર્યાનો પોલીસ કોન્ટ્રોલ રૂમને મેસેજે મળતાની સાથે જ સરખેજ પોલીસ અને ક્રાઈમ બ્રાંચ મધરાત્રીએ દૌડતી થઈ હતી.\nગત મધરાત્રીએ પોલીસ કંટ્રોલ રૂમને એક કોલ આવ્યો હતો કે, ટ્રાવેરા કારમાં રેખા બહેન સહિત એકમાસના બાળકનું અપહરણ કરીને લઇ જવામાં આવી રહ્યા છે. આ મેસેજ મળતાની સાથે જ સરખેજ પોલીસ અને અમદવાદ ક્રાઇમ બ્રાંચ પ્રહલાદનગરમાં આવેલ છાપરામાં પોહોંચ્યા હતા. જ્યાથી બનાવની તમામ હકીકતો મેળવીને કામે લાગી ગઈ હતી. પોલીસ કારના નંબર અને આરોપીના મોબાઈલ નંબરના આધારે ઇડર પાસે આરોપીઓને ઝડપી લીધા હતા.\n\nઅમદાવાદ ક્રાઇમ બ્રાંચે આ મામલે મોરિયો ભરથરી, સુરેશ ભરથરી, પ્રકાશ ભરથરી અને વાલીબહેન ભરથરીની ધરપકડ કરી છે ત્યારે વધુ ચાર ફરાર આરોપીની શોધખોળ લોકલ પોલીસે શરુ કરી છે. આ તમામ આરોપીઓ ગઈ મધરાત્રીએ પ્રહલાદનગરમાં આવેલ શ્રમિકના છાપરામાં ટ્રાવેરા કાર લઇને આવ્યા હતા અને ભોગબનનાર રેખા ભરથરી સહીત તેના એક માસના બાળકનું અપહરણ કરી લઇ ગયા હતા સાથે જે વર્તમાન પતિને ઢોરમાર પણ માર્યો હતો.\nપોલીસની પ્રાથમિક તપાસમાં સામે આવ્યું છે કે, અપહરણ કરનાર અન્ય કોઈ નહિ પણ રેખાબહેનનો પૂર્વ પતિ સહિતના લોકો હતા અને અપહરણ કરવા પાછળનું કારણ એ હતું કે, ભોગબનનાર રેખા બહેન થોડા વર્ષ પહેલા પોતાના પતિ મોરિયો ભરથરીને તરછોડીને અમદવાદમાં જગદીશ ભરથરી સાથે રહેવા લાગી હતી. બંનેથી એક માસનું બાળક પણ થયું હતું. બસ આ વાતની અદાવત રાખીને પૂર્વ પતિએ અપહરણનું કાવતરું રચી નાખી ગુનાને અંજામ આપી દીધો હતો. પણ પોલીસની સમય સુચકતાના કારણે પરિણીતા મહિલાનો છુટકારો કરાવ્યો હતો.\nઆ વીડિયો પણ જુઓ : ખેડૂતો માટે CM રૂપાણી શરૂ કરશે વધુ 2 યોજના\n\n", "title": "અમદાવાદમાં ‘એક ફૂલ દો માલી’ની ઘટના, પોલીસની સમય સુચકતાથી બે જિંદગી બચી ગઇ"}
{"text": "\nરાજસ્થાનમાં છેલ્લા ત્રણ દિવસથી મુખ્યમંત્રીના નામની જાહેરાતને લઇને રાજકીય અટકળો થંભી ગઇ છે. કોંગ્રેસ તરફથી જાહેરાત કરી દેવામાં આવી છે કે બે વાર રાજસ્થાનની મુખ્યમંત્રીની ગાદી સંભાળી ચૂકેલા અશોક ગેહલોત ફરીથી રાજ્યના મુખ્યમંત્રી બનશે.\nઅશોક ગેહલોતને પ્રદેશના રાજકારણમાં જમીન સાથે જોડાયેલા નેતા માનવામાં આવે છે. ગેહલોતની સાથે સચિન પાયલટને ડેપ્યૂટી મુખ્યમંત્રી બનાવવામાં આવ્યા છે. લાંબા સમયથી રાજનીતિમાં સક્રિય ગેહલોત રાજસ્થાનમાં ઘણો લોકપ્રિય નેતા છે અને તેમને રાજનીતિના જાદુગર અને મારવાડના ગાંધી જેના ઉપનામોથી બોલાવવામાં આવે છે.\nવર્ષ 2013એ રાજસ્થાન વિધાનસભાની ચૂંટણી અને ત્યારબાદ 2014ની લોકસભાની ચૂંટણીમાં કોંગ્રેસને મળેલી હાર પછી પણ અશોક ગેહલોતે રાજ્યમાં પોતાની પાર્ટીને પ્રાંસગિક બનાવી રાખી હતી. રાજસ્થાનમાં ‘રાજનીતિનો જાદુગર’ માનનારા ગેહલોતે 2018ની વિધાનસભાની ચૂંટણીમાં કોંગ્રેસને બહુમતના જાદુઇ આંકડાસુધી પહોંચાડવામાં મહત્વપૂર્ણ ભૂમિકા ભજવી છે.\nઇન્દિરાની મદદથી રાજનીતિમાં આવ્યા અશોક ગેહલોત\nજાણકારોનું કહેવું છે કે, મારવાડના ગાંધી તરીકે જાણીતા ગેહલોતને રાજનીતિમાં પૂર્વ વડાપ્રધાન ઈન્દિરા ગાંધી લઇને આવ્યા હતા. એવું કહેવામાં આવે છે કે તે પૂર્વોત્તર વિસ્તારમાં શરણાર્થિયોની વચ્ચે સારું કામ કરી રહ્યા હતા અને ઈન્દિરા તેમના કામથી ઘણી પ્રભાવિત હતી. થોડાક મહિનાઓ પહેલા ગુજરાતમાં થયેલી વિધાનસભાની ચૂંટણીઓમાં કોંગ્રેસના દમદાર પ્રદર્શનનો શ્રેય ગેહલોતને આપવામાં આવે છે.\nછેલ્લા કેટલાક સમયથી કોંગ્રેસના મહાસચિવનું પદભાર સંભાળી રહેલા ગેહલોતને જમીની નેતા અને સારા સંગઠનકર્તા માનવામાં આવે છે. મૂળ રૂપથી જોધપુરના રહેવાસી ગેહલોત (67 વર્ષ) 1998થી 2003 અને 2008થી 2013 સુધી રાજસ્થાનના બે વખત મુખ્યમંત્રી રહી ચૂક્યા છે. ત્રણ મે 1951માં જન્મેલા ગેહલોતે પોતાના રાજનૈતિક જીવનની શરૂઆત 1974માં એનએસયૂઆઈના અધ્યક્ષના રૂપમાં કરી હતી. તે 1979 સુધી આ પદ પર રહ્યા હતા. ગેહલોત 1979થી 1982 સુધી કોંગ્રેસ પાર્ટીના જોધપુર જિલ્લા અધ્યક્ષ રહ્યા અને 1982માં પ્રદેશ કોંગ્રેસ કમિટીના મહાસચિવ બન્યા હતા. તે દરમિયાન 1980માં ગેહલોત સાંસદ બન્યા હતા.\nપાંચ વખત લોકસભા સાંસદ અને ઘણી વખત મંત્રી પણ બન્યા\nગેહલોત 1980થી 1999 સુધી પાંચ વખત 7મી, 8મી, 10મી, 11મી અને 12મી લોકસભા માટે પસંદ કરવામાં આવ્યા હતા. ગેહલોત 1999થી જોધપુરના સરદારપુરા વિધાનસભા વિસ્તારનું પ્રતિનિધિત્વ કરી રહ્યા છે. તે 11મી, 12મી, 13મી અને 14મી રાજસ્થાન વિધાનસભાના સભ્ય પણ રહી ચૂક્યા છે.\nપાંચ વખત સાંસદ રહી ચૂકેલા ગેહલોત પાંચ વખત ધારાસભ્ય બન્યા છે. તે 1982-1983 સુધી પર્યટન ઉપ-મંત્રી અને 1983-84માં નાગરિક ઉડ્ડયન, 1984માં ખેલ ઉપ-મંત્રી, 1984-85માં પર્યટન અને નાગરિક ઉડ્ડયન રાજ્યમંત્રી, 1991-93 સુધી વસ્ત્ર રાજ્યમંત્રી (સ્વતંત્ર પ્રભાર)નો પદભાર સંભાળી ચૂક્યા છે. ગેહલોત 2004-2009 સુધી અખિલ ભારતીય કોંગ્રેસ કમિટીના મહાસચિવ (દિલ્હી અને સેવાદળ પ્રભારી), 2004માં કોંગ્રેસ કાર્ય સમિતિ અને હિમાચલ પ્રદેશ અને છત્તીસગઢના પ્રભારી રહી ચૂક્યા છે.\nરાજસ્થાન પ્રદેશ કોંગ્રેસ કમિટીમાં ઘણા મહત્વપૂર્ણ પદો પર રહી ચૂકેલા ગેહલોત ત્રણ વખત કોંગ્રેસના પ્રદેશાધ્યક્ષ રહ્યા છે. ઘણા દેશોની યાત્રા કરી ચૂકેલા ગેહલોતે રાજનીતિ સિવાય 1971માં બાંગ્લાદેશના મુક્તિ સંગ્રામ દરમિયાન પશ્ચિમ બંગાળમાં બાંગ્લાદેશી શરણાર્થિયોની શિવિરોમાં કામ કર્યું અને ઘણા સામાજિક ગતિવિધિઓમાં સામેલ રહ્યા છે. ગેહલોતે સુનીતા ગેહલોત સાથે લગ્ન કર્યા છે. તેમને એક પુત્ર અને એક પુત્રી પણ છે.\n", "title": "‘રાજનીતિના જાદુગર’થી ‘મારવાડના ગાંધી’ સુધી જાણો, અશોક ગેહલોતની રાજનૈતિક સફર"}