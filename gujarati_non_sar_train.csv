text,title
"
દાહોદ જિલ્લાના ખજૂરી ગામે બનેલી ઘટનામાં પોલીસ એક્શનમાં
દાહોદ જિલ્લાના ધાનપુર તાલુકાના ખજુરી ગામે ગતરોજ બનેલા ચકચારી બનાવમાં પરિણીતા પ્રેમી સાથે ભાગી જતા તાલીબાની સજા અપાઇ હતી. પતિ તથા સાસરિયાઓ તેમજ ગ્રામજનોના ટોળાએ પરિણીતાને નિવસ્ત્ર કરી ખભા ઉપર પતિને બેસાડી ગામમાં ફ્ેરવી હતી. આ ઘટનાનો વીડિયો સોશિયલ મીડિયામાં વાઇરલ થતાં પોલીસે આ મામલે પતિ અને સાસરિયા સહિત ૧૯થી વધુ વ્યક્તિના ટોળા વિરુદ્ધ ફ્રિયાદ દાખલ કરી છે. આ સંદર્ભે એકશનમાં આવેલી પોલીસે ૧૯ પૈકી ૧૪ આરોપીની ગણતરીના કલાકમાં જ ધરપકડ કરી હતી. તથા અન્ય ત્રણ સગીર સામે જુવેનાઈલ અંતર્ગત કાર્યવાહી હાથ ધરાઇ છે.
દાહોદ જીલ્લાના ધાનપુર તાલુકાના ખજુરી ગામે રહેતી એક પરિણીતા પોતાના પ્રેમી સાથે ભાગી ગઈ હતી. જેની અદાવત રાખી પતિ અને સાસરિયાઓ તેમજ ગ્રામજનો દ્વારા પરિણીતા અને તેના પ્રેમીને પકડી લાવ્યા હતા. બાદમાં બંનેને ઢોર માર મારી પરિણીતાની ખેંચતાણ કઈ તેના કપડાં ફડી નિર્વસ્ત્ર કરી દેવામાં આવી હતી. ઉપરાંત પરણિતાના ખભા ઉપર તેના પતિને બેસાડી ગામમાં તેને ફેરવી હતી.
તા.૧૨મી જુલાઇના રોજ બનેલી ધાનપુર તાલુકાની ઘટના પ્રકાશમાં આવી હતી. જે ઘટનામાં સડોવાયેલા ૧૯ સામે ગુનો દાખલ કરાયો છે. જે પૈકીના ૧૧ આરોપીની ધરપકડ કરાઇ છે. જ્યારે પાંચ આરોપીઓ ફરાર થયા છે. જેમની શોધખોળ માટે પોલીસની ટીમ કામે લાગી ગઇ છે.        – કાનન દેસાઇ, ડીવાયએસપી
કેબિનેટમાં પડઘા પડયા, પોલીસ દોડતી થઈ
ગાંધીનગર । દાહોદના ધાનપુરમાં ખજૂરી ગામે મહિલા સાથે ઘૃણાસ્પદ ઘટનાનો પડધો બુધવારે કેબિનેટની બેઠકમાં પડયો હતો. ગૃહમંત્રીએ આરોપીઓને ઝડપથી પકડીને દાખલો બેસાડવા પોલીસને સુચના આપતા દાહોદના ગરબાડા અને ધાનપુર તાલુકાના ગ્રામિણ વિસ્તારોમાં કોમ્બિંગની ગતિ વધી હતી.
પીડિતા મહિલાને પોલીસ રક્ષણ આપવામાં આવ્યું
મહિલા અને બાળ સુરક્ષાની કચેરીની ટીમ દ્વારા પીડિતાનું કાઉન્સેલિંગ કરાયંુ છે. પીડિતાએ પોતાના પરિવાર સાથે રહેવાની ઇચ્છા દર્શાવતા પોલીસ દ્વારા હાલમાં તેમને રક્ષણ પણ પૂરૃ પડાયુંં છે. દરમિયાન, આ ઘટનાના વીડિયો સોશિયલ મીડિયા ઉપર ચઢાવનારા તેમજ વાઇરલ કરનાર એકાઉન્ટ સામે પણ રિપોર્ટ કરવાની કાર્યવાહી થઈ  છે.
","દાહોદ જિલ્લાના ખજૂરી ગામે પ્રેમી સાથે ભાગનાર પરિણીતાને નિર્વસ્ત્ર કરી માર માર્યો: 14 પકડાયા, 5 ફરાર"
"
નવરંગપુરા સ્થિત શ્રેય હોસ્પિટલમાં કુલ આઠ કોરોનાના દર્દીઓના મોત થયા છે, જેમાંથી પાલડીના ૫૧ વર્ષીય દર્દી આયેશાબહેન એમ. તિરમીઝીનું પણ આ ગોઝારી ઘટનામાં મોત થયું છે. આઠ દર્દી પૈકી એક માત્ર આ દર્દીના છેલ્લા બે રિપોર્ટ કોરોના નેગેટિવ આવ્યા હોવાથી મૃતદેહ અંતિમ વિધિ માટે પરિવારને સુપરત કરાયો હતો. મૃતક દર્દીના પતિ એડવોકેટ એમ.એમ. તિરમીઝીએ ગુરુવારે સાંજે જણાવ્યું હતું કે, દેખિતી રીતે આ ઘટનામાં હોસ્પિટલની બેદરકારી છે, એફઆઈઆર જોયા બાદ આગળ પગલાં લેવા અંગે નિર્ણય કરીશું.
છેલ્લા ૨૫ દિવસથી હોસ્પિટલમાં દાખલ દર્દી આયેશાબહેને કોરોનાને તો મ્હાત આપી દીધી હતી પરંતુ સારવાર પાછળ આશરે ૧૧.૫૦ લાખના ખર્ચ છતાંય સાજા થઈને ઘરે પહોંચે તે પહેલાં આગની ઘટનામાં તેમનો જીવ હોમાયો હતો. આયેશાબહેનના પરિજનોએ કહ્યું કે, મળસ્કે ૩.૩૦ વાગ્યે આ ગોઝારી ઘટના બની તેમ છતાં હોસ્પિટલ તરફથી તેમને કોઈ માહિતી આપવામાં આવી નહોતી.
આ હોસ્પિટલમાં દાખલ અન્ય દર્દીના પરિવારજનોએ વહેલી સવારે ૬ વાગ્યાના અરસામાં ઘટના અંગે ફોનથી જાણ કરી ત્યારે તેમને ખબર પડી હતી, એ પછી ડોક્ટરને આ સંદર્ભે ફોન કર્યો ત્યારે મોત થયું હોવાનું જણાવ્યું હતું. દર્દી આયેશાબહેનને ગત ૧૧મી જુલાઈએ હોસ્પિટલમાં દાખલ કરાયા હતા, ૨૮મી જુલાઈએ પહેલો નેગેટિવ રિપોર્ટ આવ્યો હતો, એ પછી બીજી ઓગસ્ટે બીજો નેગેટિવ રિપોર્ટ આવ્યો હતો અને ૬ ઓગસ્ટના ગુરુવારે તો તેમને આઈસીયુમાંથી સ્પેશિયલ રૂમમાં ખસેડવાના હતા.
જોકે હોસ્પિટલની ઘોર બેદરકારીના કારણે આગની હોનારત સર્જાતાં તેમનું મોત થયું હતું. અંતે ગુરુવારે બપોરે પરિવારજનોએ કબ્રસ્તાનમાં દફનવિધિ કરી હતી. ઘટનાને પગલે પરિવાર-વિસ્તારમાં શોકનું મોજું ફેલાયું હતું.
માંગ્યા તેટલા પૈસા આપ્યા, પણ અમને ઘટનાની જાણ ના કરી
વેજલપુરમાં રહેતા આરીફ અબ્દુલભાઇ મનસુરી સોફટવેર એન્જીનીયર છે. તેઓને ગત.૨૭ જૂને કોરોના રીપોર્ટ પોઝિટીવ આવ્યો હતો. જેથી તેઓ સારવાર અર્થે શ્રેય હોસ્પિટલમાં દાખલ થયા હતા. તેઓની તબિયત પણ સારી થવા આવી હતી. આજે સવારે અમને ખબર પડી હોસ્પિટલમાં આગ લાગી છે તો અમે હોસ્પિટલે આવ્યા પરંતુ અમને અહીંયા કહ્યુ કે પોસ્ટમોર્ટમ માટે આરીફભાઇની ડેડબોડી સિવિલ ખાતે લઇ ગયા છે. આ સંભાળીને તેમના ભાઇ અને તેમના પરિવારજનોની તબિયત બગડી હતી. હોસ્પિટલમાંથી ફોન આવે પૈસા માટે અમે તરત જ બીલ ચૂકવી દેતા હતા. પરંતુ આવી ઘટના બની છંતા અમને કોઇ જાણ કરી નથી.
ICUમાં દર્દીને બેડ સાથે બાંધી દીધા, આગને પગલે મોત નીપજ્યું
શ્રેય હોસ્પિટલના ICUમાં ફરજ બજાવતા વોર્ડ બોયએ જણાવ્યુ કે, ICUમાંથી રાત્રે ૩ વાગ્યાની આસપાસ શોર્ટસર્કીટને પગલે બ્લાસ્ટ થયો હતો.જેનો અવાજ સાંભળતા જ હું તે તરફ દોડયો હતો. ICU વોર્ડમાં દર્દીઓને બચાવવા માટે હુ અંદર ગયો હતો, મેં જોયુ કે અરવિંદભાઇ ભાવસાર નામના દર્દી બેડ પર હતા.
અરવિંદભાઇ ઓક્સિજન માસ્ક વારંવાર કાઢી નાંખતા હતા. જેના કારણે તેમને બેડ સાથે બાંધી રાખવામાં આવ્યા હતા. બેડથી બાંધેલા હોવાના કારણે તેમને છોડી શકાયા નહી અને લાગેલી આગમાં તેમનુ મોત નિપજ્યુ હતુ.
બુધવારે રાત્રે વીડિયો કોલથી વાત અને સવારે ટીવીમાં મૃત્યુનાં સમાચાર
મૂળ ખેરાળુના વતની બાવન વર્ષીય મૃતક જ્યોતિબેન સિંધીના જેઠ ઈશ્વરભાઈ સિંધીએ જણાવ્યુ હતુ કે, એક અઠવાડીયા પહેલા કોરોના રિપોર્ટ પોઝિટિવ આવતાં તેમને શનિવારે શ્રેય હોસ્પિટલમાં એડમિટ કર્યાં હતા. બુધવારની રાત્રે વીડિયો કોલથી વાત થઈ હતી અને ૮ કલાક બાદ મીડિયાના માધ્યમની મોતના સમાચાર સાંભળવા મળ્યાં હતા. તેમણે વધુમાં ઉમેર્યુ હતુ કે, હોસ્પિટલ તરફથી અવાર-નવાર ફોન કરી પૈસાની ઉઘરાણી કરવામાં આવતી હતી. અત્યાર સુધી ત્રણ લાખ રૂપિયાની ચૂકવણી કરવામાં આવી હતી. આજે ગુરૂવારે પણ મેડિકલ બીલની ચૂકવણી કરવાના હતા અને મોતના સમાચાર આવ્યાં. મૃતકના નણંદે આંક્રદ સાથે જણાવ્યુ હતુ કે, હોસ્પિટલને જોઈએ ત્યારે પૈસા અમે આપ્યા હતા. ત્રણ લાખ રૂપિયા હોસ્પિટલમાં આપ્યા છે છતાં કોઈ સેફ્ટી નથી. પૈસા માટે તેઓ ફોન કરી શકે છે પરંતુ આવી ઘટના બાબતે તેઓ અમને કોઈ જાણ કરી નથી. અમને હસ અમારો માણસ પાછો જોઈએ છે. તેઓનો કોરોના રિપોર્ટ બે દિવસ પહેલા નેગેટિવ આવ્યો હતો. છતાં તેઓને આસીયુમાં રાખ્યા હતા અને વોર્ડમાં શિફ્ટ કરવાનું કહેતા હતા પરંતુ શિફ્ટ કર્યા ન હતા.
રાત્રે લીલાવતીબહેને ફોનમાં ઘરે આવવાની ઈચ્છા વ્યક્ત કરી, સવારે મોતનાં સમાચાર મળ્યાં
મતૃક લીલાવતી બહેનના પરિવારજનોએ જણાવ્યુ હતુ કે, તેઓ ૧૧ દિવસથી હોસ્પિટલમાં સારવાર લઈ રહ્યાં હતા. રાત્રે ૧૦ વાગ્યાની આસપાસ કોલ પર લીલાવતીબેને પુત્ર રાજુભાઈ સામે ઘરે આવવાની ઈચ્છા વ્યક્ત કરી હતી. તેમણે કહ્યુ હતુ કે, મારે ઘરે આવવુ છે, ક્યારે આવવાનું છે ? જેના પ્રત્યુત્તરમાં પુત્ર રાજુભાઈએ કહ્યુ હતુ કે, કાલે તમને પહેલા માળે શિફ્ટ કરશે અને પછી રજા આપવામાં આવશે ? આમ રાત્રે તો વાત થઈ છે અને સવારે મોતના સમાચાર સાંભળવા મળ્યાં
૧૧ લાખ ભર્યા છતાં હોસ્પિટલની બેદરકારીના કારણે અમે અમારા બે સ્વજનને ગુમાવ્યાં
હોસ્પિટલમાં લાગેલી આગમાં મોતને ભેટેલા ધોળકાના નવનીત શાહ અને તેમના પુત્ર નરેન્દ્ર શાહના પરિવારજનોએ જણાવ્યુ હતુ કે, બંને પિતા-પુત્ર છેલ્લા ૧૦ દિવસથી કોરોના પોઝિટિવ આવતા શ્રેય હોસ્પિટલમાં દાખલ હતાં તેમની તબિયત પણ સુધારા પર હતી. હોસ્પિટલ તરફથી જ્યારે કહેવામાં આવતું ત્યારે પૈસા પણ ભરતા હતા. અત્યાર સુધીમાં રૂ.૧૧ લાખ આપ્યા છતાં આજે હોસ્પિટલની બેદરકારીના કારણે અમે અમારા સ્વજનો ગુમાવ્યાં છે.
મૃતક મનુભાઇને ગુરુવારે જ રજા આપવાના હતા
મેમનગરના ૮૩ વર્ષીય મનુભાઇ રામી મેડિકલ એસોશિએશનમાં હતા. મનુભાઇને પહેલા સાલ હોસ્પિટલમાં કોરોનાની સારવાર ચાલી રહી હતી અને બે દિવસ પહેલા જ તેમને શ્રેય હોસ્પિટલમાં શિફટ કરવામાં આવ્યા હતા. મનુભાઇની તબિયતમાં સુધારો થતાં આજે રજા આપવાની હતી.
આગમાં મૃત્યુ પામેલા દર્દીઓની યાદી
",શ્રેય હોસ્પિટલની ગોઝારી ઘટનામાં 11 લાખ ભર્યા છતાં હોસ્પિટલની બેદરકારીના કારણે અમે અમારા બે સ્વજનને ગુમાવ્યાં
"
બોલિવૂડમાં રોજ ઘણા નવા ચહેરા આવે છે અને જાય છે. બધા પોતાનું કરિયર બનાવવા માટે મથામણ કરે છે. પરંતુ દરેક લોકો એમાં સક્સેસ નથી રહેતા અને બધાને નસીબ સાથ નથી આપતું. પરંતુ અમુક લોકોને ભારે સફળતા મળતી હોય છે એટલું જ નહીં પણ હોલિવૂડમાં પણ તેનો સિક્કો ચાલી જાય છે. અહીં વાત છે દેશી ગર્લ પ્રિયંકા ચોરપાની.
આ દિવસોમાં તે પોતાની ફિલ્મ ધ સ્કાઈ ઈઝ પિન્કનાં પ્રમોશનમાં લાગી છે. એવામાં એક ઈવેન્ટ દરમિયાન તે મીડિયા સાથે વાત કરી હતી અને આખી કહાની જણાવી હતી. તેણે બધી હકિકત કહી હતી કે કઈ રીતે તેને હોલિવૂડમાં પહોંચવા માટે મુશ્કેલીઓનો સામનો કરવો પડ્યો હતો. તે કામ માટે વારંવાર એજન્ટને મળતી હતી. જ્યારે જ્યારે પણ હોલિવૂડાનાં લોકોને મળે ત્યારે પુરો પરિચય આપવો પડતો હતો.
પ્રિયંકાએ જણાવ્યું કે તે બોલિવૂડમાં એટલી મોટી સ્ટાર હોવા છતાં હોલિવૂડમાં તેને કોઈ ઓળખતું નહોતું. કહ્યું કે જ્યારે જ્યારે મિટિંગ હોય ત્યારે મારૂ કામ અને મારી પ્રોફાઈલ બતાવવી પડતી કે મે હિન્દી ફિલ્મોમાં આટલું કામ કર્યું. મને કોઈ વાતનું ખોટું નહોતું લાગતું કારણ કે મારે કામની જરૂર હતી. મે માત્ર લોકોને મારા વિશે જણાવ્યું એટલું જ નહીં પણ માથું નમાવી હાથ જોડીને કામ માગ્યું છે.
દેશી ગર્લે આગળ વાત કરી કે બસ આ બધા દરમિયાન મે માત્ર એક જ શર્ત રાખી કે મારે હોલિવૂડ ફિલ્મ હોય કે કોઈ બીજો પ્રોજેક્ટ હોય દર્શકોને મારૂ કામ પસંદ પડવું જોઈએ. જ્યારે ગુંડે ફિલ્મનું શુટિંગ ચાલતું હતું ત્યારે એક એજન્ટ મને મળવા આવ્યો તો મે કહ્યું કે, મારા માટે હોલિવૂડમાં એવું જ કામ શોધજો કે જેમાં હું મોટી સ્ક્રીન પર એક સ્ટારની જેમ જોવા મળું. પ્રિયંકાએ આગળ કહ્યું કે મે ક્યારેય ઈગોને આડે નથી આવવા દીધો. મે ક્યારેય એવું પણ નથી વિચાર્યું કે હું બોલિવૂડની સ્ટાર છું તો હોલિવૂડમાં લોકો પાસે શા માટે કામ માંગુ.
આ વીડિયો પણ જુઓ: કચ્છમાં BSFને વધુ એક મોટી સફળતા મળી

","મોટો ખુલાસો: સુપરસ્ટાર પ્રિયંકા હાથ જોડી જોડીને હોલિવૂડમાં કામ માગતી, રાખી હતી એક શરત"
"
સરકારે કોન્ડમની જાહેરાત ટીવી પર દેખાડવાનો સમયને લઇ સૂચના અને પ્રસારણ મંત્રાલયે સ્પષ્ટતા કરી હતી. આ નિર્ણય હેઠળ જો કોન્ડમની જાહેરખબરમાં આપત્તિજનક દ્રશ્ય ન હોય તો તેને દિવસ દરમિયાન ટીવી ઉપર દેખાડી શકાશે. એડવર્ટાઇઝિંગ સ્ટાન્ડર્ડસ કાઉન્સિલ ઓફ ઇન્ડિયાએ સૂચના અને પ્રસારણ મંત્રાલયે ટીવી પર અત્યાધિક કામુક સામગ્રી કોન્ડમની જાહેરખબર દેખાડવા અંગે સૂચનો માગ્યા હતા, જે અંગે મંત્રાલયે જાહેરખબર દેખાડવા અંગેનો સમય નિર્ધારિત કર્યો હતો. આ એડવાઇઝરી અંગે સરકારની ભારે ટીકા થઇ હતી.
સૂચના અને પ્રસારણ મંત્રાલયે ગુરુવારે એવી સ્પષ્ટતા કરી છે કે જે જાહેર ખબરો કામુક છે, એવી જાહેરખબરો જ સવારે 6 થી રાત્રે 10 વાગ્યા સુધી દેખાડવા ઉપર પ્રતિબંધ છે. કોન્ડમની જે જાહેરખબરો કામુક નથી અને મહિલાઓને એક ભોગવવાની ચીજ તરીકે રજૂ કરતી ન હોય એવી જાહેરખબરો દિવસ દરમિયાન દેખાડી શકાશે. 11 મી ડિસેમ્બરના આદેશને પગલે રાજસ્થાન હાઇકોર્ટે સૂચના અને પ્રસારણ મંત્રલાય તેમજ આરોગ્ય મંત્રાલયને નોટિસ ફટકારી તેના એક દિવસ બાદ આ સ્પષ્ટતા કરાઇ છે.
નિષ્ણાતોનો મત
કેટલાંક લોકોનું માનવું છે કે કોન્ડમ જાહેરખબર વધારે દેખાડવી જોઇએ, જેથી બાળકોમાં જાતીય સંક્રમણ બીમારીને લઇને જાગ્રૃત્તિ વધે. નિષ્ણાતોનું કહેવું છે કે કોન્ડમની જાહેરખબર દેખાડવી એટલા માટે પણ જરૂરી છે કે જેથી લોકો વસતી વધારાને નિયંત્રણમાં લેવા માટે વિચારી શકે. એ ઉપરાંત દેશમાં સુરક્ષિત ગર્ભપાતના ઉપાયો માટે જાગ્રત્તિ ખૂબ જ સીમિત છે. કેટલાંક લોકોનું કહેવું છે કે સરકારનું આ પગલું પાછળ લઇ જનારું છે.
",પ્રસારણ મંત્રાલયની સ્પષ્ટતા: આપત્તિજનક અને કામુક ન હોય એવી જાહેરતાો સામે વાંધો નહી!
"
પેટરનિટી લીવનું પ્રમાણ ભારતમાં છેલ્લાં કેટલાક સમયથી વધી ગયું છે. તાજેતરમાં ફુસબુકના સ્થાપક માર્ક ઝુકરબર્ગ બીજીવાર પિતા બન્યા હતાં. આ પ્રસંગ માટે તેઓ બે મહિનાની પેટરનિટી લીવ પર છે. ફેસબુક ચાર મહિનાની પેટરનિટી લીવ તેના કર્મચારીઓને આપે છે.

IKeaમાં છ મહિનાની રજા
Ikeaએ માર્ચ મહિનાથી પેટરનિટી પોલીસ અમલમાં મુકી છે. આ નીતિ પ્રમાણે કંપનીના કર્મચારીઓને છ મહિનાની પેટરનિટી લીવ અપાય છે.

માઈક્રોસોફ્ટ ઈન્ડિયા
માઈક્રોસોફ્ટે પેટરનિટી લીવ બે અઠવાડિયાથી વધારી છ અઠવાડિયા કરી છે.

કેન્દ્ર સરકાર
કેન્દ્ર સરકારના કર્મચારીઓને 15 દિવસની પેટરનિટી લીવ અપાય છે. જન્મથી 15 દિવસ અગાઉઅથવા જન્મથી છ મહિનામાં આ રજા ભોગવી શકાય છે.
અન્ય ટેક અને મેન્યુફેકચરિંગ કંપનીઓમાં
સેલ્સફોર્સમા પેટનિટી લીવ વધારીને ત્રણ મહિના કરાઈ છે. જ્યારે કમિંસ ઈન્ડિયા એક મહિનાની પેટનિટી લીવ આપે છે.
",જ્યારે પણ પિતા બનો આ કંપનીમાં નોકરી કરો
"
અમરાવતી, તા. ૪
આંધ્ર પ્રદેશમાં કોઈક સરકારી સેવા મેળવવા તમે લાંચ આપી હોય અને તે રકમ પાછી મેળવવી હોય તો ડાયલ ૧૧૦૦ સેવા શરૂ થઈ છે. ડાયલ ૧૧૦૦ સેવા પર તેમારા કેસની વિગત આપ્યા પછી તમારા ખિસ્સાં પર તરાપ મારનાર અધિકારી નાણાં પાછાં આપવા કદાચ તમારા ઘરના દરવાજા ખખડાવી શકે છે. આંધ્ર પ્રદેશમાં ચંદ્રાબાબુ નાયડુએ આ નવી સેવા શરૂ કરી છે.
મુખ્ય પ્રધાન ચંદ્રાબાબુએ જણાવ્યું હતું કે નાગરિકો માટે શરૂ થયેલી ફરિયાદનિવારણ સેવાનાં ચમત્કારિક પરિણામો આવી રહ્યાં છે. સરકારે ૨૫ મેના રોજ આ સેવા શરૂ કરી હતી. સેવાને પરિણામે લાંચિયા સરકારી કર્મચારીઓની કમર ભાંગી ગઈ છે. સેવાનાં કોલસેન્ટરને ભારે આવકાર મળી રહ્યો છે. લોકોને તે રાહે સંદેશો પહોંચ્યો છે કે તેમણે કદાચ લાંચ આપી હશે તો પણ તે પરત મળવાની સંભાવના ખૂલી ચૂકી છે. સરકાર આ સેવાને ગંભીરતાથી લઈ રહી છે.
ડાયલ ૧૧૦૦નો ઉપયોગ કરનાર નાગરિકનાં નાણાં પરત મળી જ જશે તેની કોઇ ખાતરી નથી અપાતી, પરંતુ લાંચ આપનાર ફરિયાદીને સરકાર રક્ષણ પૂરું પાડશે.
કોલસેન્ટર કઈ રીતે કામ કરે છે
૧૧૦૦ કોલસેન્ટરમાં તૈનાત ૭૫૦ એક્ઝિક્યુટિવ્ઝે ૫૨,૦૦૦ જેટલા નાગરિકોને ફોન કરીને ચંદ્રાના બીમા વિષે પૃછા કરી હતી. તે જ પ્રમાણે સોશિયલ વેલ્ફેર પેન્શનના મુદ્દે ૬.૨ લાખ નાગરિકો તેમજ જાહેર વિતરણ સેવા મુદ્દે ૯.૫ લાખ નાગરિકોને ફોન કરીને ભ્રષ્ટાચાર અંગે પૃછા કરી હતી. ૩,૦૦૦ નાગરિકોએ આ યોજનાઓમાં ભ્રષ્ટાચાર થયો હોવાની ફરિયાદ કરી હતી. કોલસેન્ટરમાં ફરિયાદ મળતાં ક્રોસ વેરિફિકેશન થાય છે અને પછી કાર્યવાહી થાય છે.
",આંધ્ર પ્રદેશ : લાંચ આપેલી રકમ પાછી મેળવવા ડાયલ ૧૧૦૦ની સુવિધા શરૂ
"અમદાવાદ : અમદાવાદમાં કોરોના જાણે કે હવે ઘર કરી ગયો છે. રોજ આવતા કેસને કારણે અમદાવાદની પરિસ્થિતિ ડામાડોળ બની છે. આવામાં અમદાવાદના ગોતા વિસ્તારમાં એક-બે નહીં પરંતુ 150 સોસાયટીએ માર્ગ અપનાવ્યો છે જે આખા અમદાવાદ માટે સબક સમાન છે સાથે બેસ્ટ મેનેજમેન્ટની વ્યાખ્યાને પુરવાર કરે છે. અમદાવાદમાં 709 જેટલા સુપર સ્પ્રેડરના કેસ આવતા લોકો શાકભાજી ખાવી કે નહીં તે વિચારી રહ્યા હતા.
આવામાં અમદાવાદ મહાનગરપાલિકા દ્વારા એક અઠવાડિયા માટે શાકભાજી અને ફળ ફળાદી વેચનાર સામે રોક લગાવવામાં આવી હતી. જે સમયગાળામાં અમદાવાદની ગોતા વિસ્તારમાં આવેલી 150 સોસાયટીએ સોશિયલ મીડિયાના માધ્યમથી સોલા પીઆઇ સાથે મળીને પ્લાન ઘડ્યો હતો. દરેક સોસાયટીમાં ચાર વોલિયન્ટર ઊભા કર્યા હતા. એટલું જ નહીં ગોતા વંદે માતરમ્ રોડ પર આવેલા ખુલ્લા મેદાનમાં શાકભાજી સેન્ટર ઉભુ કર્યું હતું. અમદાવાદ મહાનગર પાલિકા દ્વારા મંજૂરી આપતા આ સેન્ટર પર શાકભાજી વિક્રેતાને જગ્યા આપવા માટે મંડપ બાંધવામાં આવ્યા છે. જેમાં 22 જેટલા વિક્રેતાઓને માસ્ક અને સ્ક્રીનીંગ કાર્ડ સાથે જગ્યા આપવામાં આવી અને શાકભાજી ખરીદવાનો સમય પણ નક્કી કરવામાં આવ્યો છે.
ગોતા વિસ્તારમાં કોરોનાનો ભોગ લોકો ના બને તે માટે મેનેજમેન્ટના ભાગ રૂપે નિયમ બનાવ્યો કે સવારે 8 થી 11 મહિલાઓ અને 11 થી 3 પુરુષો આવશ્યક ચીજ વસ્તુઓ ખરીદવા જઈ શકે છે. ઓન રોડ પોલીસની મદદ માટે 10 ટીમ કાર્યરત છે. લૉકડાઉનમાં કોઈ પણ પ્રકારની અવ્યવસ્થાના સર્જાય એ માટે 5-10 પોલીસ વોલન્ટિયર્સ સેવા સાથે સ્વેચ્છાએ કામ કરવા માંગતા સોસાયટીએ વોલન્ટિયર્સની 2 ટીમ બનાવી છે. જેમાં 1 ટીમમાં 10 લોકોને સામેલ કરવામાં આવ્યા છે. જેઓ રાત અને દિવસ દરમિયાન અલગ અલગ વિસ્તારમાં ઓન રોડ રહીને પોલીસની મદદ કરતા હતા. સાથે જ શાકભાજીના બાંધેલા મંડપ પર પણ ડયુટી નિભાવતા હતા.",IIMનો મેનેજમેન્ટ કોર્સ કર્યા વગર અમદાવાદની આ સોસાયટીએ ઉભુ કર્યું બેસ્ટ મેનેજમેન્ટ
"
અરવલ્લી જિલ્લામાં આવેલા રહેણાકનું બંધ મકાન સળગાવવાની ઘટના બની છે. આ ઘટનામાં પોલીસે ચાર લોકો સામે ગુનો નોંધીને કાર્યવાહી હાથધરી છે.
મળતી માહિતી પ્રમાણે અરવલ્લી જિલ્લામાં આવેલા શામળાજી નજીકના વસાયા ગામમાં રહેણાકનું એક બંધ મકાનને સળગાવવામાં આવ્યું હતું. અગાઉની તકરારની અદાવત રાખીને ગામના જ ત્રણ લોકોએ મકાનમાં આગ ચાંપી હતી. આ ઘટનાના પગલે મકાનમાં રહેલી ઘરવખરી બળીને ખાખ થઈ ગઈ હતી.
આ અંગે ઘટનાની જાણ થતાં જ પોલીસ ઘટના સ્થળે પહોંચી હતી. અને પોલીસે આ અંગે ગામના જ ચાર લોકો સામે ગુનો નોંધી આગળની કાર્યવાહી હાથધરી છે.
",અરવલ્લી : શામળાજી ગામના જ ત્રણ શખ્સોએ મકાનમાં ચાંપી આગ
"
સાઉથનો સુપરસ્ટાર પ્રભાસ તેની આગામી ફિલ્મ સાહોને લઈને હાલ ખુબજ ચર્ચામાં છે. 350 કરોડના બજેટમાં એક્શન થ્રિલર ફિલ્મ 30 ઓગસ્ટે રિલીઝ થવાની છે. દર્શકો આતુરતાથી તેની આ ફિલ્મની રાહ જોઈ રહ્યા છે. આ સિવાય અનુષ્કા શેટ્ટી સાથે રિલેશનશિપને લઇને સતત ચર્ચામાં છવાયેલો રહ્યો હતો બાહુબલી જેવી સુપરહિટ ફિલ્મમાં આ જોડી એક સાથે ચમકી હતી ત્યારથી લઈને પ્રભાસ અને અનુષ્કા લગ્ન કરશે તેવી ચર્ચાઓએ પણ જોર પકડ્યું હતુ.
થોડા સમય પહેલા ફરી એકવાર પ્રભાસ ચર્ચામાં રહ્યો હતો કેમકે તે પોતાના સપનાનું ઘર લોસ એન્જેલન્સમાં એક શાનદાર ઘરની તલાશ કરી રહ્યા છે.
આ સિવાય એ ખબર પણ આવી હતી કે પ્રભાસે અનુષ્કાએ સાહો ફિલ્મની સ્પેશિયલ સ્ક્રીનિંગની વ્યવસ્થા કરી હતી. હવે અનુષ્કાની સાથે રિલેશનશિપ અંગેના સમાચારોને લઈને મૌન તોડ્યુ હતુ. પ્રથમ વખત જાહેરમાં કહ્યુ હતુ કે અમે ફક્ત એક બીજાના ખુબ સારા મિત્રો છીએ તેનાથી આગળ કશું નથી.

એક રિપોર્ટ અનુસાર પ્રભાસને જ્યારે અનુષ્કા સાથે રિલેશનને લઈને સવાલ કરવામાં આવ્યો હતો. આના જવાબમાં પ્રભાસે હસતા હસતા કહ્યુ હતુ કે અનુષ્કા અને હું ખુબ સારા મિત્ર છીએ. અમે સુખ દુખમાં એકબીજાની સાથે અડીખમ ઉભા રહીએ છીએ. અમારી વચ્ચે ખરેખર જો રોમાન્સ જેવુ કંઈ હોત તો 2 વર્ષ સુધી આ રીતે અમે રહ્યા હોત ખરા? પ્રભાસે કહ્યુ કે મને આ અંગે વારંવાર સવાલો પુછવામાં આવ્યા હતા આજ સુધી હુ ચુપ જ હતો કેમકે જાણતો હતો કે સચ્ચાઈ શું છે.
બીજુ કે હુ ગ્લેમર વર્લ્ડમાં કામ કરૂ છુ તો આવા્ સમાચાર ફેલાય તેમાં મને કંઈ નવુ નથી લાગતુ. કરણ જૌહરના શોમાં પણ આ જ સવાલ પુછાયો હતો ત્યારે મારા સાથી કલાકાર અને ડિરેક્ટર રાજામૌલી અને રાણા દગ્ગુબાટીએ આનો જવાબ આપ્યો હતો. તેમણે પણ આ વાતને લઈને કહ્યુ હતુ કે આવુ ખરેખર કંઈ નથી.
આ પહેલા પણ એક ઈન્ટરવ્યૂ દરમિયાન અનષ્કા શેટ્ટીને જ્યારે પ્રભાસ અંગે પુછ્યુ ત્યારે અનુષ્કાએ પણ કહ્યુ હતુ કે અમે લોકો લગ્ન કરવાના નથી, કેમકે બાહુબલી અને દેવસેનાની કેમેસ્ટ્રી માત્ર અને માત્ર સ્ક્રીન પર જ છે રિયલ લાઈફમાં એવુ કશું જ નથી.
આપને જણાવી દઈએ કે સાહોને લઈને દર્શકોમાં ભારે આકર્ષણ છે. મીડિયા રિપોર્ટ અનુસાર મેકર્સે કહ્યુ કે સાહોના થિયેટ્રિકલ રાઈટ્સ 320 કરોડ રૂપિયામાં વેચાયા હતા. મેકર્સે સાહોના એક્શન સીન અને VFX કરાર કર્યુ નથી. હાલ સાહોના સેટેલાઈટ અને OTT પ્લેટફોર્મ રાઈટ્સ વેચવાના બાકી છે. બાહુબલી પછી રિલીઝ થનારી સાહો પ્રભાસની પહેલી ફિલ્મ છે એટલે પ્રશંસકો તેની આતુરતાથી રાહ જોઈ રહ્યા છે.
આ Video જુઓ: બૉલિવૂડના લવ-બ્રેકઅપના હાલ

",ફિલ્મ બાહુબલીની સુપરહિટ જોડી પ્રેમમા? આખરે અભિનેતાએ તોડ્યું મૌન
"
ઓસ્ટ્રેલિયાના સિડની હાર્બરમાં ચીનના ત્રણ જંગી જહાજે દેખા દેતા હોબાળો મચી જવા પામ્યો છે. તાજેતરમાં મળેલા અહેવાલ મુજબ ઓસ્ટ્રેલિયાના નૌકાદળના યુદ્ધજહાજોની દક્ષિણ ચીની સાગરની વિવાદિત મુલાકાત વખતે ચીની નૌકાદળનો આમનો સામનો થઈ ગયો હતો. એમ પણ કહેવાય છે કે ઓસ્ટ્રેલિયાના પાઇલટ્સ પર લેસરથી નિશાન સાધીને રાખવામાં આવ્યા હતા. આ અહેવાલો વચ્ચે નૌકાદળના 700 જવાનો સાથે ત્રણ ચીની યુદ્ધ જહાજ સિડની હાર્બર ખાતે જોવા મળતાં તંગદિલી સર્જાઈ હતી.
ઓસ્ટ્રેલિયાના વડાપ્રધાન સ્કોટ મોરિસન આ સમયે સોલોમન આઇલેન્ડની મુલાકાતે હતા, પરંતુ સ્થિતિની નજાકતને જોતાં તેમને નિવેદન આપવું પડયું હતું. મોરિસને કહ્યું કે સામાન્ય જનતા માટે આ ચોંકાવનારી ઘટના હોઈ શકે છે, પરંતુ સરકાર ચીની જહાજોના આગમન વિષે પહેલેથી જાણતી હતી. મોરિસને કહ્યું કે તાજેતરમાં ઓસ્ટ્રેલિયાના યુદ્ધ જહાજો ચીન ગયા હતા. તેવામાં ચીનના યુદ્ધજહાજો પારસ્પરિક ધોરણે ઓસ્ટ્રેલિયાની મુલાકાતે આવ્યા હતા. ચીનના યુદ્ધ જહાજો મધ્ય પૂર્વમાં ડ્રગ ટ્રાફિકિંગ ઓપરેશન પૂરું થતાં ચીન પાછા ફરી રહ્યા હતા.
સિડની બંદરગાહે ચીનના જે ત્રણ યુદ્ધજહાજોએ દેખા દીધા તેમાં યુઝાઓ ક્લાસના લેન્ડિંગ શિપ, લુઓમા ક્લાસનું શિપ તેમ જ એન્ટિસબમરીન મિસાઇલ સિસ્ટમથી સજ્જ શુચાંગ ક્લાસના યુદ્ધજહાજનો સમાવેશ થતો હતો. પરંતુ નિષ્ણાતો ત્રણેય ચીની જહાજોના સિડની બંદગાહના બારામાં આવવાના સમય અંગે સવાલ ઉઠાવી રહ્યા છે. નિષ્ણાતો નૌકાદળના 700 જવાનો સાથે ત્રણ ચીની યુદ્ધજાહજોના સિડની બંદરગાહ ખાતે આગમનના મુદ્દે અચંબાની લાગણી સેવી રહ્યા છે.
દક્ષિણ ચીની સાગરમાં ઓસ્ટ્રેલિયાના જહાજોનો થયો હતો પીછો
ચીનના પ્રમુખ શી જિંનપિંગે વિવાદિત દક્ષિણ ચીન સાગરને સુરક્ષિત રાખવા માટે પીપલ્સ લિબરેશન આર્મીના નૌકાદળને મજબૂત બનાવી રહ્યા છે. તે માટે આધુનિક શસ્ત્રો પાછળ મોટા રોકાણ થઈ રહ્યા છે. ઓસ્ટ્રેલિયન સ્ટ્રેટેજિક પોલિસી ઇન્સ્ટિટયૂટના વડા ગ્રેહામે તાજેતરમાં જ સ્પષ્ટતા કરી હતી કે એચએમએસ કેનબેરા જહાજ પર તૈનાત એક હોલિકોપ્ટર જ્યારે ચીની સાગર પરથી પસાર થઈ રહ્યું હતું ત્યારે તેના પાઇલટ્સને અનેકવાર લેસર લાઇટથી નિશાન પર લેવામાં આવ્યા હતા. તેમણે દાવો કર્યો હતો કે વિવાદિત વિસ્તારમાં ઘણીવાર ઓસ્ટ્રેલિયાના યુદ્ધજહાજને રોકવા કે તેનો પીછો કરવા પ્રયાસ થયો હતો.
આ વીડિયો પણ જુઓ
ભારત અને બાંગ્લાદેશની ટી – 20 મેચ રમાશે રાજકોટમાં

",ઓસ્ટ્રેલિયાના સિડની બંદરે ચીનના 3 જંગી યુદ્ધજહાજો જોવા મળતાં મચ્યો ખળભળાટ
"વડોદરા,તા.21.ઓક્ટોબર,બુધવાર,2020
રાજ્ય સરકારે સ્કૂલોના વિદ્યાર્થીઓ માટે ૨૧ દિવસના દિવાળી વેકેશનની તારીખો જાહેર કરી દીધી છે ત્યારે એમ.એસ.યુનિવર્સિટીમાં અભ્યાસ કરતા ૪૫૦૦૦  વિદ્યાર્થીઓને ૧ નવેમ્બરથી ૨૦ નવેમ્બર વચ્ચે ૧૫ દિવસનુ દિવાળી વેકેશન આપવામાં આવે તેવી શક્યતાઓ છે.
યુનિવર્સિટી સત્તાધીશો દ્વારા આ સમયગાળા દરમિયાન ૧૫ દિવસના દિવાળી વેકેશનની તારીખ જાહેર કરવાની વિચારણા થઈ રહી છે.જોકે તેના કારણે સાયન્સ ફેકલ્ટી સત્તાધીશોને મિડ સેમેસ્ટર પરીક્ષાની તારીખો બદલવી પડે તેવી સ્થિતિ ઉભી થઈ શકે છે.
હજી સુધી એફવાયનુ શિક્ષણ કાર્ય શરુ કરવા માટેની તારીખ જાહેર નહી કરી શકનારા સાયન્સ ફેકલ્ટી સત્તાધીશોએ બીએસસીના ત્રીજા અને ચોથા સેમેસ્ટરની પરીક્ષા ૪ થી ૧૧ નવેમ્બર દરમિયાન લેવાની જાહેરાત કરી છે.આ માટે શિક્ષકોને પેપર સેટ કરવાની સૂચના પણ અત્યારથી જ આપી દેવામાં આવી છે.આ સમયગાળા દરમિયાન જ યુનિવર્સિટી સત્તાધીશો વેકેશન જાહેર કરશે તે નિશ્ચિત છે.આ સંજોગોમાં ફેકલ્ટી સત્તાધીશોને તારીખોમાં ફેરફાર કરવાનો અથવા તો દિવાળી વેકેશન દરમિયાન પરીક્ષા લેવાનો વારો આવી શકે છે.જેની સામે વિદ્યાર્થી સંગઠનો ઉહાપોહ કરે તેવી પણ શક્યતા છે.
",MSUમાં ૪૫૦૦૦ વિદ્યાર્થીઓ માટે ૧ થી ૨૦ નવેમ્બર વચ્ચે વેકેશન જાહેર કરાશે
"કરચોરીનો આંક વધે તેવી શકયતા
રાજકોટ, : સૌરાષ્ટ્ર - કચ્છનાં ર૬ જેટલા પેટ્રોલ પંપ પર સ્ટેટ જીએસટીની એન્ફોર્સમેન્ટ વિંગે દરોડા પાડી જપ્ત કરાયેલા હિસાબી ચોપડાની ચકાસણીનું કાર્ય હજુ ચાલુ છે ત્યારે આજે સૌરાષ્ટ્રમાંં જામનગર, જુનાગઢ  જિલ્લા ઉપરાંત અન્ય વિસ્તારમાં મળી  વધુ દસેક પેટ્રોલ પંપ પર દરોડાની કાર્યવાહી કરવામાં આવી રહી છે.  આ કાર્યવાહીમાં પણ કરોડોની કરચોરી બહાર આવી રહી હોવાનું સૂત્રોએ જણાંવ્યુ છે. 
 રાજકોટ, મોરબી, સુરેન્દ્રનગર જિલ્લાનાં ૧પ અને જૂનાગઢ, જામનગર અને કચ્છનાં ૧૧ પેટ્રોલ પંપ પર ચારેક દિવસ પહેલા દરોડા પાડવામાં આવ્યા હતા. રાજકોટ વિભાગે ત્રણ જેટલા કેસમાં મહત્વનાં દસ્તાવેજો જપ્ત  કર્યા છે તેની ચકાસણી આજે પણ ચાલુ રહી હતી. તપાસ પૂર્ણ થયા બાદ કરોડોની કરચોરી બહાર આવે તેવી શકયતા વ્યકત કરવામાં આવી રહી છે. 
સ્ટેટ  જીએસટીનાં ડિવિઝન - ૧૧ હેઠળનાં જૂનાગઢ, જામનગર અને કચ્છનાં ૧૧ જેટલા પેટ્રોલ પંપ દરોડાની કાર્યવાહી કરવામાં આવી તેમાં કેટલાક કેસમાં હજુ પણ તપાસ ચાલુ છે. ૯ જેટલા કેસમાં તપાસ પૂર્ણ થતા ૧૧.૭પ કરોડની કર અને દંડની વસુલાત કરવાની કાર્યવાહી હાથ ધરવામાં આવી છે.  સ્ટેટ  જીએસટીની અન્વેષણ વિંગ લાંબા સમયે સક્રિય થઈ છે  રાજયભરમાં ૯૦ થી વધુ પેટ્રોલ પંપ પર દરોડા પાડવામાં આવતા કરચોરોમાં ફફડાટ ઉભો થયો છે. રજીસ્ટ્રેશન રદ કરવામાં આવ્યા હોવા છતાં ધંધો કરી મોટા પાયે કરચોરીનું રેકેટ આ તપાસ દરમિયાન બહાર આવ્યુ છે. 
","સૌરાષ્ટ્રમાં વધુ 10 પેટ્રોલ પંપ પર GSTનાં દરોડા, કરોડોની કરચોરી"
"
કોવિડ -19 રોગચાળા સામે લડતા બ્રાઝિલમાં (brazil ) કોરોના વાયરસ ખૂબ જીવલેણ સ્વરૂપમાં સામે આવ્યો છે. તાજેતરના સંશોધનમાં ચોંકાવનારી વિગતો સામે આવી છે ગયા વર્ષે હોસ્પિટલમાં દાખલ થયાના 40 ટકા ગર્દીઓ મોતને ભેટ્યા છે. હવે આ સુપર કોવિડ વાયરસનો નવો સ્ટ્રેન  (super covid 19) વધુ ચેપ ફેલાવી રહ્યો છે. એવું કહેવામાં આવી રહ્યું છે કે આ વાયરસ અમેરિકા સુધી પહોંચી ગયો છે, વિશ્વમાં ભરમાં ફરી એકવાર ચિંતાનો માહોલ સર્જાયો છે.
બીજી તરફ વૈજ્ઞાનિકોએ ચેતવણી આપી છે કે આ સુપર કોવિડ -19  (super covid 19) વાયરસનું નવો સ્ટ્રેન કોરોના વેક્સીનને માત આપી શકે તેમ છે. આ ખતરા સામે સંઘર્ષ કરી રહેલા બ્રાઝિલના રાષ્ટ્રપતિએ ભારત પાસેથી વહેલામાં વહેલી તકે વેક્સીન મંગાવી છે.
બ્રાઝિલમાં ઉત્તરપશ્ચિમ વિસ્તારમાં હોસ્પિટલો છલકાઇ
કોરોના વાયરસનું આ નવું સ્વરૂપ બ્રાઝિલના રાજ્ય એમેઝોનાસથી વિશ્વભરમાં ફેલાવાનું શરૂ થયું છે. વૈજ્ઞાનિકોને ડર છે કે આ સુપર કોવિડ વાયરસ જુલાઈ મહિનાથી બ્રાઝિલમાં ફેલાયેલ છે. બ્રાઝિલના ઇન્સ્ટિટ્યૂટ ફોર ગ્લોબલ હેલ્થ દ્વારા તાજેતરના સંશોધનથી બહાર આવ્યું છે કે દેશના ઉત્તરી અને ઉત્તરપશ્ચિમ પ્રદેશોમાં આરોગ્ય સુવિધાઓ ખૂબ જ નબળી હોય છે અને ખૂબ જ ઓછા લોકોને આરોગ્ય સુવિધાઓ મળે છે.
આ સુપર કોવિડના નવો સ્ટ્રેન સાથે આ વિસ્તારોમાં કોરોનાથી મોતનો ભય વધી રહ્યો છે. સંશોધન કહે છે કે દેશના દક્ષિણ ભાગની તુલનામાં ઉત્તર અને વાયવ્યમાં કોવિડ -19 માં મૃત્યુનું જોખમ વધારે છે. આ ક્ષેત્રના ચેપગ્રસ્ત દર્દીઓ કોરોના વાયરસના નવો સ્ટ્રેન કેમ આટલો ફેલાયો તે અંગે જાણી શકાયુ નથી.
ઓક્સિજન ખરીદવા માટે લાંબી લાઇનો લાગી
બ્રાઝિલની સુપર કોરોના વાયરસ નવો સ્ટ્રેન બ્રિટન સુધી પહોંચી ગયો છે, નિષ્ણાંતોનું કહેવું છે કે બ્રાઝિલમાં અત્યાર સુધીમાં 83 મિલિયન લોકોને કોરોના વાયરસથી ચેપ લાગ્યો છે. બ્રાઝિલમાં આશરે બે લાખથી વધુ લોકોના મોત થયા છે. બ્રાઝિલના એમેઝોન રાજ્યમાં, જ્યાંથી કોરોનાનું નવો સ્ટ્રેન ફેલાય છે, ત્યાં કોવિડ -19  (super covid 19) ના દર્દીઓ છે.
હોસ્પિટલો ફૂલ થઈ ગઈ છે. આખી આરોગ્ય વ્યવસ્થા ધરાશાયી થઈ ગઈ છે. બ્રાઝિલના વાઇસ પ્રેસિડેન્ટ હેમિલ્ટન મૌરોવે આ મૃત્યુ અને કેસો માટે સુપર કોવિડને જવાબદાર ગણાવ્યો છે મૃત્યુની બાબતમાં હવે બ્રાઝિલ ફક્ત યુ.એસ.થી પાછળ છે. બ્રાઝિલમાં કોરોના કેસ સતત વધતા જાય છે.
આઘાતજનક સમાચાર
બ્રાઝિલની હોસ્પિટલમાં દાખલ થયેલા 38% દર્દીઓના મોત થયા છે.
સંશોધન દરમિયાન જાણવા મળ્યુ કે વર્ષ 2020 ફેબ્રુઆરીથી ઓગસ્ટ સુધીમાં અઢી લાખથી વધારે કોરોના દર્દીઓને હોસ્પિટલમાં ખસેડ્યા હતા. જેમાંથી 47 ટકાથી વધારે દર્દીઓ એવા હતા જેમની ઉંમર 60 વર્ષથી વધુ હોય. 38 ટકા દર્દીઓ સંક્રમણથી મૃત્યુને ભેટ્યા. અમેરિકામાં આ આંકડો 20 ટકા છે.
","બ્રાઝિલમાં ફેલાયેલ સુપર કોવિડ-19થી દુનિયા આખી ફફડી ઉઠી, કોરોના વેક્સીન પણ બેઅસર"
"
ગુજરાતમાં જીવલેણ કોરોના વાયરસની મહામારીનો સંકજો યથાવત છે. ત્યારે રાજ્યમાં આગામી 5 દિવસ વરસાદી માહોલ રહેશે તેવી હવામાન વિભાગે આગાહી કરી છે. ઉત્તર ગુજરાત, દક્ષિણ ગુજરાત અને સૌરાષ્ટ્રમાં વરસાદની આગાહી કરવામાં આવી છે. સાબરકાંઠા, બનાસકાંઠા, અરવલ્લી, પંચમહાલ, અમદાવાદ, વલસાડ, ડાંગ, દમણ દાદરા નગર હવેલી, નવસારી તેમજ અમરેલી, બોટાદ, ગીર સોમનાથ અને રાજકોટ, કચ્છમાં વરસાદ પડી શકે છે. પ્રિમોન્સૂન એક્ટિવિટીના ભાગરૂપે આગામી પાંચ દિવસ રાજ્યમાં વરસાદી માહોલ જોવા મળશે.
વાપીમાં ભારે પવન અને ગાજવીજ સાથે વરસાદે આગમન કર્યું છે. દમણ અને દાદારા નગર હવેલીમાં પણ વરસાદે ધમાકેદાર એન્ટ્રી કરી છે. વરસાદ સાથે અહીયા ભારે પવન જોવા મળ્યો છે.સાથેજ વલસાડ જિલ્લાના અનેક વિસ્તારમાં પવન સાથે ધોધમાર વરસાદ પડ્યો છે.
સમગ્ર રાજ્યમાં પ્રિ મોન્સૂન એક્ટિવિટી શરૂ થઈ ગઈ છે. તેવામાં આજે સાંજે અમદાવાદના વાતાવરણમાં એકાએક પલ્ટો આવ્યો હતો. શરૂઆતમાં તો કાળા ડિબાંગ વાદળોએ સમગ્ર શહેરમાં અંધકાર ફેલાવી દીધો હતો. બાદમાં ભારે પવન ફૂંકાયો હતો. અને અંતે ધમાકેદાર વરસાદ તૂટી પડ્યો હતો. આહલાદક વાતાવરણ સર્જાતાં અમદાવાદીઓ મંત્રંમુગ્ધ બની ગયા હતા. તો જુહાપુરા વિસ્તારમાં ઢીંચણસમા પાણી ભરાયા હતા.

","ગુજરાતમાં ચોમાસું બેસવાના એંધાણ વર્તાયા, હવામાન વિભાગના મતે આગામી 5 દિવસ કયા રહેશે વરસાદી માહોલ"
"
બજારોનું ભવિષ્ય  : અમીષ પટેલ
(તા. ૧૩-૫-૧૯થી તા. ૧૭-૫-૧૯ સુધીનું)
શેરબજાર : ગત સપ્તાહમાં મેં જણાવ્યું હતું કે, દરેક ઉછાળે વેચવાલી આવે અને બજાર મંદી તરફી જોવા મળશે અને જે જોવા મળ્યું. ગત સપ્તાહમાં બેન્ક શેર, મિડકેપ શેર તથા શેરોની કેટલીક ઊંચી જાતોમાં બજારમાં એક ગભરાટ જોવા મળ્યો. તો જોઈએ હવે આ સપ્તાહમાં ગ્રહો બજારને કઈ તરફી લઈ જશે.
આ સપ્તાહના ગ્રહયોગ જોતાં શેરબજારમાં બંને તરફી વધઘટ જોવા મળે. વધઘટે બજાર મંદી તરફી જોવા મળે. સપ્તાહના આરંભે બજારમાં થોડો ઘણો સુધારો આવે પણ આ સુધારો ટકે નહીં. કારણ કે જ્યારથી મંગળ મિથુન રાશિમાં ભ્રમણ કરી રહ્યો છે ત્યારથી બજારમાં મંદીની ચાલ જોવા મળી છે. નેગેટિવ કારણો બજારમાં આવે છે. જેને કારણે વેચવાલી જોવા મળે છે. જેથી ઇન્વેસ્ટરોએ નવું જોખમ હજુ કરવું નહીં. સપ્તાહના મધ્યે બજારમાં મોટી વેચવાલી આવે. તા. ૧૫, ૧૬ બજાર મંદી તરફી રહે. આમ આ સપ્તાહમાં ઉછાળે વેચનારની જીત જણાય. સેન્સેક્સ તથા નિફ્ટી આંક વધઘટે નરમ જોવા મળે તેવું ગ્રહોની દૃષ્ટિએ જણાય છે.
એરંડા, તેલ, તેલીબિયાં : આ સપ્તાહના ગ્રહયોગ જોતાં એરંડામાં તેજી જોવા મળે. સ્ટોકિસ્ટોની માગ વધતી જણાય. ઘરાકી સુધરતી જણાય. સપ્તાહના અંત સુધી એરંડામાં તેજી જોવા મળે. ખાદ્યતેલ, સિંગતેલ, અળસી તેલ વગેરેમાં તેજી જોવા મળે. સ્થાનિક તથા દેશાવરની લેવાલી નીકળતી જણાય. અળસી, કપાસિયા, રાયડો વગેરેમાં સપ્તાહના અંત સુધી તેજી જોવા મળે.
અનાજ-કઠોળ : આ સપ્તાહના ગ્રહયોગ જોતાં ઘઉં, ચોખા, બાજરી, જુવાર વગેરેમાં તેજી જોવા મળે. સ્થાનિક તથા દેશાવરની માગ વધતી જણાય. સપ્તાહના અંત સુધી અનાજમાં તેજી જોવા મળે.વાલ, વટાણા, મગ, મઠ, ચણા, તુવેર વગેરેમાં તેજી જોવા મળે. સ્ટોકિસ્ટોની લેવાલી નીકળતી જણાય. સપ્તાહના અંત સુધી કઠોળમાં તેજી જોવા મળે.
સોના-ચાંદી : આ સપ્તાહના ગ્રહયોગ જોતાં સોનામાં સપ્તાહના આરંભે ભાવ ટકેલા રહે. ખરીદી નીકળતી જણાય. સપ્તાહના મધ્યે સોનામાં એકાદ તેજીનો ઉછાળો જોવા મળે. સ્થાનિક તથા દેશાવરની લેવાલી નીકળતી જણાય. આમ વધઘટે સપ્તાહના અંત સોનામાં ભાવ ટકેલા રહે. આ સપ્તાહમાં ચાંદીમાં પણ સપ્તાહના આરંભે ભાવ ટકેલા રહે. સ્ટોકિસ્ટોની પૂછપરછ નીકળતી જણાય. સપ્તાહના મધ્યે ઔદ્યોગિક વપરાશકારોની માગ વધતાં ચાંદીમાં તેજી જોવા મળે. આમ વધઘટે સપ્તાહના અંતે ચાંદીમાં ભાવ ટકેલા રહે.
રૂ-કાપડ : આ સપ્તાહના ગ્રહયોગ જોતાં રૂમાં તેજી જોવા મળે. રૂની કેટલીક સારી જાતોમાં ખરીદી નીકળતી જણાય. મિલર્સની માગ વધતી જણાય. સપ્તાહના અંત સુધી રૂમાં તેજી જોવા મળે. આ સપ્તાહમાં કાપડ માર્કેટમાં પણ તેજી જોવા મળે. સ્થાનિક ઘરાકી નીકળતી જણાય. કોટન કાપડ તથા રેડિમેડ ગાર્મેન્ટ તથા કાપડની કેટલીક સારી જાતોમાં લેવાલી નીકળતી જણાય. પાવરલૂમ્સ તથા પ્રોસેસ હાઉસમાં પણ કામકાજ સુધરતાં બજારમાં આશાજનક વાતાવરણ જોવા મળે તેવું ગ્રહોની દૃષ્ટિએ જણાય છે.
",આ સપ્તાહે શેરબજારમાં એકંદરે વાતાવરણ મંદી તરફી રહેવાની શક્યતા
"
સોમવાર સાંજે શ્રીનગરના બહારના વિસ્તારમાં પંથા ચૌક પર બીએસએફના ઓફિસ પર આતંકીઓનો હુમલો કરી દીધો. બીએસએફની ગાડીઓ પર થયેલ આતંકી હુમલામાં બીએસએફના પાંચ જવાન ઈજાગ્રસ્ત થઈ ગયા છે.
આઈજી સીઆરપીએફ રવી દીપ સિંહે અનુસાર સ્થિતિ હાલમાં કાબૂમાં છે. તેમને જણાવ્યું કે, આજે એટલે સોમવારે સાંજે લગભગ સાંજે છ વાગે બીએસએફ હેડક્વોર્ટર પાસે બે ગાડીઓ પર હુમલો કર્યો છે. તે ગાડીમાં જવાન પોતાની ડ્યુટી પરથી પરત આવી રહ્યાં હતા. આઈજી રવી દીપ અનુસાર ચારથી પાંચ લોકોને ગોળીઓ વાગી છે. તેમને જણાવ્યું કે, વિસ્તારમાં સર્ચ ઓપરેશન ચલાવવામા આવી રહ્યો છે.
<>

અસલમાં પાછલા કેટલાક સમયથી આતંકી સુરક્ષાકર્મીઓને પોતાનુ નિશાન બનાવી રહ્યાં છે. રવિવારે જમ્મુના પુલવામા જિલ્લામાં આતંકીઓએ પોલીસના સબ ઈન્સપેક્ટરની ગોળી મારીને હત્યા કરી નાંખી હતી.
","શ્રીનગરમાં BSF ટૂકડી પર આતંકી હુમલો, પાંચ જવાન ઘાયલ"
"
હાલ ભારતીય ક્રિકેટ પ્રેમીઓમાં ધોનીનાં સંન્યાસને કારણે દુઃખની લાગણી છવાઈ ગઈ છે. ભારતને બે વર્લ્ડ કપ અપાવનાર ધોનીએ ઈન્ટરનેશનલ ક્રિકેટને અલવિદા કહી દેતાં ક્રિકેટપ્રેમીઓમાં નિરાશા છે. ધોનીએ 15 ઓગસ્ટે 19.29 વાગ્યે સંન્યાસની ઘોષણા કરી હતી. જે બાદ ધોનીએ આખરે સંન્યાસ કેમ લેવો પડ્યો તેના અંગે ચારેકોર ચર્ચા ચાલી રહી છે. વર્લ્ડ કપ 2019 બાદ ધોનીએ એક પણ ઈન્ટરનેશનલ મેચ રમી ન હતી. અને ત્યારથી જ લોકો ધોનીના સંન્યાસ અંગે વાતો કરવા લાગ્યા હતા.
એક રિપોર્ટ અનુસાર ધોનીનાં સંન્યાસના નિર્ણય પાછળ બીસીસીઆઈનું એક ઝટકારૂપ પગલું કારણ હોઈ શકે છે. 2019-20 પુરુષ ક્રિકેટર્સના કોન્ટ્રાક્ટમાંથી બીસીસીઆઈએ ધોનીને બહાર કરી દીધો હતો. તે બાદથી જ ધોનીનાં મનમાં દુઃખની લાગણી છવાઈ હતી. અને તેણે રાંચીમાં પોતાના દોસ્તોને પુછ્યું પણ હતું કે, કેમ તેને બહાર કરી દેવામાં આવ્યો, શું હું ફિટ નથી.
16 જાન્યુઆરી 2020ના રોજ બીસીસીઆઈના આ ઝટકાની ધોની પર ગંભીર અસર પડી હતી. તેણે પોતાની પત્ની અને પરિવારનાં સભ્યોને કહ્યું હતું કે, તેણે સ્થિતિને સમજી નહીં અને હવે મહેસૂસ થાય છે કે, બે વર્ષ પહેલાં જ તેને સંન્યાલ લઈ લેવો જોઈતો હતો. ધોનીને ટી20માં વાપસીની ઉમ્મીદ હતી, અને તે માટે તેણે આકરી પ્રેક્ટિસ પણ શરૂ કરી દીધી હતી. તે ટેનિસ રમતો પણ જોવા મળ્યો હતો. ફિટ રહેવા મેનેજમેન્ટ સ્ટુડન્ટ સાથે માઈન્ડ ગેમ્સમાં ભાગ લેતો હતો. પણ બીસીસીઆઈએ તેને કોન્ટ્રાક્ટમાં પાછો ન લીધો અને ન તો સંકેત આપ્યો કે ધોની ટી20માં સામેલ થઈ શકે છે નહીં.
આ વીડિયો પણ જુઓઃ રાજ્યભરમાં વરસાદી માહોલ યથાવત

",જાન્યુઆરીમાં જ ધોનીએ બનાવી લીધું હતું સંન્યાસનું મન! શું તેની પાછળ BCCI છે જવાબદાર?
"એન્ટરટેઇનમેન્ટ ડેસ્ક: 'તારક મહેતા કા ઉલ્ટા ચશ્મા' (Taarak Mehta Ka Ooltah Chashmah)નો શો અને તેના પાત્રો હંમેશા ચર્ચામાં રહે છે. ચર્ચામાં રહેવા પાછળનું કારણ શોમાં કોઈ રમુજી ઘટના હોય છે અથવા તો પછી શોના કોઈ પાત્રોના અંગત જીવનનું કારણ હોય. ફરી એકવાર શોના 2 કલાકારો તેમના અંગત જીવનને લઈ ચર્ચામાં આવ્યા છે.
આ વખતે પલક સિધવાણી (Palak Sidhwani) કે જે સોનુનું પાત્ર ભજવે છે અને સામય શાહ (Samay Shah) કે જે ગોગીનો રોલ કરી રહ્યો છે, આ બન્ને ચર્ચામાં આવ્યા છે. શોમાં આ પાત્રો એકબીજા વચ્ચે સારા મિત્રો છે, પરંતુ હવે આવી જ કેટલીક અફવાઓ તેમના અંગત જીવનને લઇને ઉડી રહી છે. તેમાં કોઈ શંકા નથી કે તારક મહેતા કા ઉલ્ટા ચશ્માહની કાસ્ટમાં પલક સિધવાણી ખૂબ જ સુંદર છે અને ઘણી વાર તે હોટ તસવીરો પણ ઇન્સ્ટાગ્રામ પર પોસ્ટ કરતી રહે છે. તે તેના ફેન્સ સાથે એક પરિવારની જેમ વર્તે છે.
હાલમાં જ તેણે બ્લેક એન્ડ વ્હાઇટ ચેક ટોપમાં પોતાનો ફોટો શેર કર્યો છે. કેપ્શનમાં એમ પણ લખ્યું કે, ‘હાય, ઇન્સ્ટાગ્રામ પરિવાર, તમે કેમ છો?!’ પલકની આ પોસ્ટ પર શાહે કોમેન્ટ સેક્શનમાં કિસિંગ ઇમોજી મૂક્યા. પછી પલકે પણ હાર્ટના ઇમોજી સાથે સમયની કોમેન્ટનો જવાબ આપ્યો હતો. ત્યારે હવે બન્ને વચ્ચે કંઈક ખિચડી રંધાઈ રહી છે એવા સમચારા વહેતા થયા છે",તારક મહેતાની નવી સોનુ અને આ કલાકાર વચ્ચે ચાલી રહ્યું છે ઇલુ ઇલુ... ?
"
વીએસ હોસ્પિટલની ઘોર બેદરકારી સામે આવી છે. વીએસના કોલ્ડ સ્ટોરેજમાંથી આજે બપોરે મુસ્લિમ મહિલા નસરિનનો મૃતદેહ ગાયબ થયાની ફરિયાદ ઉઠી હતી જેથી પરિવારજનોએ  હોબાળો મચાવ્યો હતો. આંશિક તોડફોડ પણ કરી હતી. વીએસ તંત્રએ તપાસ કરતાં તેમની પોલનો ભાંડો ફુટયો હતો.
ગઇકાલે રાતે ૨.૩૦ વાગ્યાની આસપાસ નસરિનનો મૃતદેહ બાવળાની મૃતક મિત્તલ જાદવના બદલામાં આપી દીધો હોવાનું સામે આવ્યું હતુ. બાવળાના જાદવ પરિવારે દીકરી મિત્તલનો મૃતદેહ સમજી નસરિનના મૃતદેહને ધોલેરા તેઓના પૈતૃત ગામમાં દફનાવી દીધો હતો જેથી મૃતક મુસ્લિમ મહિલાના પરિવારજનોએ હોબાળો મચાવતાં આખરે મેજિસ્ટ્રેટની આગેવાની ધોલેરા સ્મશાનમાંથી મૃતદેહ બહાર કાઢવાની તજવીજ હાથ ધરાઇ હતી.
જાદવ પરિવારે એકવાર તો મિત્તલનો મૃતદેહ સમજી અંતિમ વિધિ કરી નાંખી પણ હવે તેમની દીકરીની ડેડબોડી તો હજુ વીએસ હોસ્પિટલના કોલ્ડ સ્ટોરેજમાં પડી છે જેથી તેનો કબજો મેળવી તેઓ આવતીકાલે ફરી અંતિમ સંસ્કારની વિધિ કરશે. મ્યુનિ. તંત્રએ મોતનો મલાજો પણ જાળવ્યો ન હતો. પોતાની ભૂલથી શરમ અનુભવવાને બદલે મેયરે તો ખુદ મિત્તલના પરિવારજનો ઉપર આક્ષેપ કર્યો હતો તેમણે મૃતદેહ જોયા વિના જ સ્વીકારી લીધો તે તેમની ભૂલ છે.
કર્ણાટકના ૩૦ વર્ષીય નસરિન બહેરામપુરાની નવી વસ્તીમાં થોડા મહિના પહેલાં જ રહેવા આવ્યા હતા. તેઓ ગર્ભવતી હતા જેથી તેમની સારવાર માટે તેઓને ખાનગી હોસ્પિટલમાં દાખલ કરાયા હતા પણ ડિલીવરી વખતે તેમને કોમ્પ્લીકેશન થતાં ખાનગી હોસ્પિટલે તેઓને વીએસમાં રેફર કર્યા હતા.
બુધવારે રાતે ૧૨ વાગે સારવાર દરમિયાન તેમનું મૃત્યુ થયું હતુ જેથી પરિવારજનોએ વીએસના તબીબો ઉપર બેદરકારીનો આક્ષેપ કર્યો હતો જેથી મૃતકનું પોસ્ટમોર્ટમની ફરજ પડી હતી પણ તેમના સગા કર્ણાટકમાં રહેતા હોવાથી મૃતદેહ કોલ્ડ સ્ટોરેજમાં રાખવાની રજુઆત કરી હતી પછી તેઓ રાતે ૨ વાગે કોલ્ડ સ્ટોરેજમાં મૃતદેહ મુકાવ્યો હતો જ્યાં નસરિનનો મૃતદેહ રખાયો હતો તેની બાજુમાં બાવળામાં મર્ડરમાં મોતને ભેટેલી મિત્તલ જાદવનો મૃતદેહ હતો જેથી ગઇકાલે મિત્તલના પરિવારજનો રાતે બે અઢી વાગ્યાના અરસામાં મૃતદેહ લેવા પહોંચ્યા હતા જ્યાં હાજર સ્ટાફે કોઇપણ પ્રકારની ગંભીરતા દાખવ્યા વિના મિત્તલના બદલામાં નસરિનબાનોનો મૃતદેહ સોંપી દીધો હતો.
જાદવ પરિવાર રાતે મિત્તલનો મૃતદેહ સમજી નસરિનનો મૃતદેહ ધોલેરા નજીક તેમના પૈતૃત ગામ રીતિરિવાજ મુજબ, દફનવીધિ કરી હતી. આજે બપોરે બે વાગે નસરિનના પરિવાજનો હોસ્પિટલ પહોંચ્યા હતા જ્યાં તેઓએ કોલ્ડસ્ટોરેજમાં જે બોક્સમાં મૃતદેહ મૂકાવ્યો હતો તે બોક્સમાં મૃતદેહ હતો નહીં જેથી તેમણે પુછપરછ કરી હતી તો મૃતદેહ ગાયબ થયો હોવાનું સામે આવ્યું હતુ જેથી પરિવારજનોએ મૃતદેહ ગાયબ થવાના મુદ્દે ભારે હોબાળો મચાવ્યો હતો.
મૃતદેહ ચોરાયો કે અન્ય જગ્યાએ મુકાઇ ગયો તેની તપાસ હાથ ધરી હતી તો માલૂમ પડયું હતુ કે, નસરિનનો મૃતદેહ બારોબાર મિત્તલના નામે તેમના પરિવાજનોને સોંપી દેવાયો છે. તપાસ કરી હતો ડેડબોડીની અદલાબદલી થયાનું ધ્યાને આવ્યું હતુ. મૃતદેહ અદલાબદલીના બાર કલાકે ભાંડો ફુટયો હતો પછી પોલીસને જાણ કરાઇ હતી જેથી બાવળા પોલીસે એક્ઝિ. મેજિસ્ટ્રેટની હાજરીમાં  સ્મશાનમાંથી નસરિનનો મૃતદેહ કાઢવાની પ્રક્રિયા શરૂ કરી હતી..
પટાવાળાની ભૂલથી ડેડબોડી અદલાબદલી થઈ : મેયર
મેયર બિજલ પટેલે જણાવ્યું હતુ કે, ‘વીએસમાં ડેડબોડી બદલાઇ હોવાની ઘટનામાં પટાવાળાની ભૂલ છે પણ પરિવારજનો અને પોલીસે મૃતકની ઓળખ કરી ન હતી જેથી તેમની પણ ભૂલ છે. જવાબદારો સામે કાર્યવાહી કરાશે’
વીએસ હોસ્પિટલ પટ્ટાવાળા ચલાવે છે તેવો ઘાટ : વિપક્ષના નેતા
વિપક્ષના નેતા દિનેશ શર્માએ કહ્યું હતુ કે, ‘ભાજપના શાસકોને ગરીબોની જીવાદોરી એવી વીએસ હોસ્પિટલ ચલાવવામાં રસ નથી. જેથી આવી ગંભીર બેદરકારીની ઘટના ઘટે છે. જો પટ્ટાવાળા જ ડેડબોડી કોને આપવી તે નક્કી કરતાં હોય તો વીએસ હોસ્પિટલ પણ પટ્ટાવાળા ચલાવતાં હોય તેવો ઘાટ છે. જવાબદારો સામે ગંભીર પગલાં નહીં લેવાય તો ધરણાં કરાશે’ પૂર્વ વિપક્ષના નેતા બદરૂદ્દીન શેખે જણાવ્યું હતુ કે, ‘ડેડબોડીની અદલા-બદલી એ ગુનાહીત બેદરકારી છે. જવાબદાર તબીબની સહી વિના ડેડબોડી સોંપી શકાય નહીં પણ અહીં મોડી રાતે પટ્ટાવાળા જ ડેડબોડી સોંપી દે તે ગંભીર બેદરકારી છે. વીએસમાં મેડિકલ પ્રોસિઝર ફોલો કરાઇ નથી.’
AMC હોસ્પિટલની બેદરકારીના કિસ્સા
૧. બે વર્ષ પહેલાં વીએસ હોસ્પિટલે દાખલ ન કરતાં ૧૬ વર્ષનો કિશોર રોડ ઉપર કળસી મૃત્યુ પામ્યો ૨.જાન્યુ.૨૦૧૬માં નગરી અંધાપાકાંડ થયો, ૧૬ લોકોને અસર ૩. માર્ચ ૨૦૧૬માં એલ.જી. અંધાપાકાંડ, ચાર દર્દીએ દૃષ્ટિ ગુમાવી.
૭ વર્ષ પહેલાં ડેડબોડી બદલાઈ હતી
સાત વર્ષ પહેલાં ગોમતીપુરની મુસ્લિમ મહિલાનું દાઝવાને લીધે મોત નિપજ્યું હતુ પછી દફનવીધિ પહેલાં તેને સ્નાન કરાવવાની વિધિ કરતાં હતા તો માલૂમ પડયું હતુ કે, આ તે મહિલાનો મૃતદેહ નથી પછી તેનો મૃતદેહ અન્ય પરિવારને સોંપાયો હતો જેથી તાકીદે તેમને જાણ કરી તે મૃતદેહ પરત મંગાવાયો હતો.
લોકો વિરોધ કરવા ઊમટયાં
વીએસમાં મુસ્લિમ મહિલાનો મૃતદેહ ગાયબ થવાની વાત વાયુવેગે પ્રસરી હતી જેથી મોટી સંખ્યામાં મુસ્લિમ સમાજના લોકો ઊમટયા હતા. જોકે, રમજાન હોવાથી પરિવાજનોએ વીએસ પરિસરમાં જ નમાજ પઢી હતી.
કમિશનરે તપાસના આદેશ આપ્યા
મ્યુનિ.કમિશનર વિજય નહેરાએ વીએસ હોસ્પિટલના અધિકારીઓની બેઠક બોલાવી હતી તાકીદે ઘટનાની તપાસ કરી રિપોર્ટ આપવાનો આદેશ આપ્યો હતો તેમણે જવાબદારો સામે કાર્યવાહીની ખાતરી આપી હતી.
નસરિનનો મૃતદેહ કઢાયો
હવે મિત્તલનો મૃતદેહ મેળવી આવતીકાલે અંતિમવીધિ કરશે તો બીજી તરફ આજે ધોલેરામાં નસરિનના મૃતદેહને કબર ખોદી કઢાયો હતો હવે શુક્રવારે રાત્રે પરિવારજનોને સોંપાયો હતો.
","VSમાં ડેડબોડીની અદલા-બદલીથી રાજ્યભરમાં હોબાળો, જાણો AMC હોસ્પિટલની બેદરકારીના કિસ્સા"
"
આઈસીસી ક્રિકેટ વર્લ્ડ કપ શરૂ થવામાં હવે થોડાક જ દિવસ બાકી રહ્યા છે. ટીમ ઇન્ડિયા પણ ઇંગ્લેન્ડમાં પહોંચી ચુકી છે. ભારતીય ટીમ ઇંગ્લેન્ડમાં અભ્યાસ મેચ રમી રહી છે. ઇંગ્લેન્ડમાં ભારતીય ટીમે 2 પ્રેક્ટિસ મેચો રમવાની હતી, જેમાંથી ન્યૂઝીલેન્ડ સામે એક મેચમાં ભારતનો પરાજય થયો હતો. ભારતીય ટીમ બીજી પ્રેક્ટિસ મેચમાં મંગળવારનાં રોજ રમશે. રોહિત શર્માએ આ દરમિયાન એક વિડીયો શેર કર્યો હતો જે સોશિયલ મીડિયા પર વાયરલ થઈ રહ્યો છે.
વિડીયોમાં જોવા મળી રહ્યું છે કે રોહિત શર્મા, રવિન્દ્ર જાડેજા અને કેદાર જાધવ બસમાં બેઠેલા જોવા મળી રહ્યા છે. રોહિતે રવિન્દ્ર જાડેજાને ન્યૂઝીલેન્ડ સામે પ્રેક્ટિસ મેચમાં અડધી સદી બનાવવા માટે અભિનંદન આપ્યા હતા. જેના જવાબમાં જાડેજાએ કહ્યું હતુ કે, “આવી જ બેટિંગ તમને આગળ વિશ્વ કપમાં જોવા મળશે.”
<>

Bus drives are fun! PS – listen carefully! @kedarjadhavofficial @royalnavghan
A post shared by  Rohit Sharma (@rohitsharma45) on May 26, 2019 at 6:54am PDT
",સલમાન ખાન સાથે ‘રેસ-4’માં જોવા મળશે ભારતીય ક્રિકેટ ટીમનો આ શાનદાર ખેલાડી!
"
પાકિસ્તાન ભારત વિરૂદ્ધ કલમ 370 અને કાશ્મીરને લઈને દુનિયાભરમાં હોબાળો મચાવી રહ્યુ છે ને બીજી બાજુ તેના જ ઘરમાં ધમાધમ જેવી સ્થિતિ ઉભી થઈ છે. પાકિસ્તાનની જ સંસદમાં અત્યંત શરમજનક નજારો જોવા મળ્યો છે.
પાકિસ્તાનની સંસદમાં જે કંઈ ઘટી રહ્યું છે તે ખરેખર આખા પાકિસ્તાન માટે શરમજનક બાબત સમાન છે.  સંયુક્ત અધિવેશન દરમિયાન સત્તાપક્ષ અને વિપક્ષના સાંસદો સંસદમાં જ ઝઘડી પડ્યાં હતાં. તેમની વચ્ચે ખુબ ધક્કામૂક્કી થઈ હતી જે મારામારીમાં પરિણમી હતી. સાંસદોએ એકબીજાને લાફા પણ માર્યા હતાં. નિર્લજ પાકિસ્તાની સાંસદોએ મહિલા સાંસદો સાથે પણ દુર્વ્યવહાર કર્યો હતો. ઈમરાન ખાન વિરુદ્ધ વિપક્ષના સાંસદોએ ખુબ નારેબાજી કરી.
પાકિસ્તાનની સંસદમાં થયેલા આ તમાશાને સોશિયલ મીડિયામાં ખુબ પ્રતિક્રિયા મળી રહી છે. લોકો આ બદલ પાકિસ્તાનના નેતાઓની ઝાટકણી કાઢી રહ્યાં છે. શરમજનક વાત એ છે કે જ્યારે આ હોબાળો મચી રહ્યો હતો ત્યારે વડાપ્રધાન ઈમરાન ખાન, પાકિસ્તાનની નેવી અને વાયુસેનાના પ્રમુખ તથા જોઈન્ટ ચીફ ઓફ સ્ટાફ કમિટીના અધ્યક્ષ પણ સંસદમાં  હાજર હતાં.

ગુરુવારે જોઈન્ટ સેશન દરમિયાન રાષ્ટ્રપતિ આરિફ અલ્વીના ભાષણ વચ્ચે પીએમ ઈમરાન ખાન વિરુદ્ધ નારેબાજી થવા લાગી. સંસદ સભ્યો વેલમાં આવીને ખુબ નારા લગાવવા લાગ્યાં. આ અધિવેશન ઈમરાન ખાન સરકારનું એક વર્ષ પૂરું થયું તે બદલ બોલાવવામાં આવ્યું હતું. રાષ્ટ્રપતિ અલ્વીએ જેવા ઈમરાન સરકારનું એક વર્ષ પૂરું થવા બદલ અભિનંદન પાઠવ્યાં ત્યાં સંસદમાં હોબાળો શરૂ થઈ ગયો. વિપક્ષના નેતા ઈમરાન ખાન સરકારની વિદેશ નીતિ પર સવાલ ઉઠાવવા લાગ્યાં અને પાકિસ્તાનને તમામ આંતરરાષ્ટ્રીય મંચો પર મળેલી નિષ્ફળતાઓ બદલ ઈમરાન ખાન સરકારને કોસવા લાગ્યાં.
જેના કારણે ઈમરાન ખાનના મંત્રીઓ અને વિપક્ષના નેતાઓ વચ્ચે ઉગ્ર ચર્ચા થઈ. વિપક્ષના નેતા ‘ગો નિયાઝી ગો’ના નારા લગાવવા લાગ્યાં. જેના કારણે વેલમાં ઈમરાન ખાનના સાંસદો અને વિપક્ષી નેતાઓ વચ્ચે ખુબ ધક્કામૂક્કી થવા લાગી. સ્થિતિને નિયંત્રણ કરવા માટે માર્શલોને બોલાવવામાં આવ્યાં અને તેમણે વચ્ચે પડી સ્થિતિ સંભાળી. પરંતુ આમ છતાં પાકિસ્તાનના નેતાઓ ન માન્યા અને એકબીજા સાથે હાથાપાઈ કરતા જોવા મળ્યાં. પાકિસ્તાનની સંસદની આ શરમજનક ઘટનાનો વીડિયો સોશિયલ મીડિયા પર ખુબ વાઈરલ થઈ રહ્યો છે. આ વીડિયોમાં પાકિસ્તાનના નેતાઓના હોબાળા અને નારેબાજીને જોઈ શકાય છે. આમ કાશ્મીર મામલે કાગારોળ મચાવી રહેલા પાકિસ્તાનના ઘરમાં જ ધમાચકડી મચી જવા પામી છે.
","પાકિસ્તાનની સંસદમાં સાંસદોની છુટ્ટાહાથની મારામારી, મહિલા નેતાઓને પણ ના છોડી, VIDEO"
"
ઉત્તર પ્રદેશનાં સીએમ યોગી આદિત્યનાથે મોટો નિર્ણય લેતા કહ્યું છે કે બીજા રાજ્યોમાં ફસાયેલા યૂપીનાં મજૂરોને પરત લાવવામાં આવશે. સીએમે આ માટે બસ એક જ શર્ત રાખી છે કે સરકાર ફક્ત એ જ મજૂરોને પરત લાવશે જે કોઈ અન્ય પ્રદેશમાં 14 દિવસનું ક્વોરન્ટાઇન પૂર્ણ કરી ચુક્યા છે. સીએમ યોગીએ ટીમ-11ની સાથે બેઠકમાં 13 દિવસનું ક્વોરન્ટાઇન પૂર્ણ કરી ચુકેલા બીજા રાજ્યોમાં ફસાયેલા મજૂરોને તબક્કાવાર રીતે પરત લાવવાની કાર્ય યોજના બનાવવાનાં નિર્દેશ આપ્યા છે.
ઉત્તર પ્રદેશનાં 11 હજાર મજૂરો હરિયાણામાં
ટીમ-11 સાથે બેઠકમાં સીએમ યોગીએ કહ્યું કે, “બીજા રાજ્યોમાં ઉત્તર પ્રદેશનાં જે મજૂરોએ ક્વોરન્ટાઇનનો સમયગાળો પૂર્ણ કર્યો છે તેમને અમે પરત લાવીશું. પરત લાવતા સમયે બૉર્ડર પર તેમનું સ્ક્રીનિંગ કરીશું. ત્યારબાદ તેમને તેમના જિલ્લામાં 14 દિવસ માટે ક્વોરન્ટાઇન કરવામાં આવશે.” સીએમ યોગીએ મજૂરો માટે બનાવવામાં આવનારા ક્વોરન્ટાઇન સ્થળો પર પૂલ ટેસ્ટિંગની વ્યવસ્થા કરવાનો પણ આદેશ આપ્યો છે. સીએમ યોગીએ કહ્યું કે, “મજૂરોને યૂપી લાવવાની આ પ્રક્રિયા તબક્કાવાર હશે અને આની શરુઆત હરિયાણાથી કરવામાં આવશે.” ઉલ્લેખનીય છે કે ઉત્તર પ્રદેશનાં 11 હજાર મજૂરો હરિયાણામાં ક્વોરન્ટાઇન સેન્ટરમાં છે.
મજૂરોને અપાશે 1 હજાર રૂપિયા અને અનાજ
સીએમ યોગીએ પોતાના સરકારી નિવાસ સ્થાને અધિકારીઓને એ પણ કહ્યું કે, “અલગ અલગ જિલ્લામાં જ્યાં પણ આ મજૂરો માટે ક્વોરન્ટાઇન સેન્ટર બનાવવામાં આવે પ્રયત્ન કરવામાં આવે કે સેન્ટર તેમના ગામની આજુબાજુમાં જ હોય. ” યોગીએ એ પણ કહ્યું કે ક્વોરન્ટાઇન પૂર્ણ કરીને પોતાના ઘરે જનારા મજૂરોને 1 હજાર રૂપિયા અને અનાજ પણ આપવામાં આવશે.
તબલીગી જમાતીઓને જેલ
સીએમ યોગીએ આદેશ આપ્યા કે કોરોના વાયરસ સંક્રમણને ફેલાતુ અટકાવવા માટે પોઝિટિવ આવેલા કેસોની કોન્ટેક્ટ હિસ્ટ્રી વિશે ગંભીરતાથી જાણકારી ભેગી કરવામાં આવે. તેમણે કહ્યું કે, ઔરેયા, સંભલ અને સીતાપુરમાં નોડલ અધિકારી નિયુક્ત કરવામાં આવે, જેમાં એક કમિશ્નર સ્તરનો વહીવટી અધિકારી, એક મેડિકલ અધિકારી અને એક આઈજી રેન્જનાં પોલીસ અધિકારીની નિમણૂક કરવામાં આવે. આ ઉપરાંત સીએમ યોગીએ કહ્યું છે કે તબલીગી જમાતનાં જે લોકો પણ સ્વસ્થ થયા છે તેમને અસ્થાઈ જેલમાં મોકલવામાં આવે.
આ વિડીયો પણ જુઓ: પાટણના ડીસા રોડ પર સદભાવ હોસ્પિટલ સીલ

","બીજા રાજ્યોમાં ફસાયેલા મજૂરોને માટે યોગી સરકારનો ગજબ પ્લાન, તબલીગી જમાતીઓને જેલ"
"
વેલેન્ટાઈન ડેએ સ્યુસાઈડ કરવા માટે આવેલી સેટેલાઈટની યુવતીને સુરતથી પ્રેમિકાને મળવા આવેલા યુવકે નદીમાં કૂદતાં રોકી હતી.યુવકે સાથે વાતચીત કરીને સમય કાઢીને પોલીસને જાણ કરી હતી. રિવરફ્રન્ટ ઈસ્ટ પોલીસે સ્થળ પર પહોંચીને યુવતીનું કાઉન્સેલીંગ શરૃ કર્યું હતું. ફાંકડું અંગ્રેજી બોલતી યુવતીને સમજાવતાં પોલીસને ખાસ્સો સમય લાગ્યો હતો. પ્રેમીએ લગ્નના ના પાડતાં યુવતીએ જીવનનો અંત આણવાનું નક્કી કર્યું હતું. પોલીસની સમજાવટ બાદ યુવતી તેના ભાઈ સાથે ગઈ હતી.
સેટેલાઈટ વિસ્તારમાં રહેતી ૨૨ ર્વિષય યુવતી આજે સવારે નદીમાં ઝંપલાવવાનો પ્રયાસ કરી રહી હતી. દરમિયાનમાં સુરતના યુવકે યુવતીને હાથ ખેંચીને સ્યુસાઈડ કરતાં રોકી લીધી હતી. તે પછી યુવકે યુવતીને નાસ્તો કરાવીને સમય કાઢયો બાદમાં પોલીસને જાણ કરી હતી.
ફાકડું અંગ્રેજી બોલતું યુવતીએ પોલીસને જણાવ્યું હતુ કે, પ્રેમીએ લગ્ન કરવાની ના પાડી અને માતા-પિતાએ અન્ય યુવક સાથે સગાઈ કરી નાંખી હતી. પ્રેમીને સમજાવવા છતાં પણ તે માનતો ન હતો. આખરે જીવનનો અંત આણવાનું નક્કી કર્યું હતું. પોલીસે યુવતીના માતા-પિતાને જાણ કરી પરંતુ પિતાએ તબિયત ખરાબ હોવાનું જણાવી આવ્યા ન હતા. યુવતીનો ભાઈ પોલીસ સ્ટેશને પહોંચ્યો હતો. પોલીસે યુવતીનું કાઉન્સેલીંગ કરાવીને સમજાવી બાદમાં યુવતી માની હતી.

",વેલેન્ટાઇન ડેના દિવસે જ પ્રેમીએ લગ્નની કરવાની સ્પષ્ટ ના પાડતાં પ્રેમિકાએ…
"
। નવી દિલ્હી ।
અમેરિકા અને ચીન વચ્ચે વકરતા જતા ટ્રેડવોરનો ફાયદો ભારતને થઈ રહ્યો છે. અમેરિકી ટેલિકોમ કંપનીઓએ સ્માર્ટ ફોન ખરીદવા માટે ભારતીય મોબાઇલ બ્રાંડ્સને રૂ.૨,૫૦૦ કરોડનો ઓર્ડર આપ્યો છે. ઓર્ડર આપનારી કંપનીઓમાં અમેરિકાની એટી એન્ડ ટી, ટી મોબાઇલ અને સ્પ્રિન્ટનો સમાવેશ થાય છે.  અત્યાર સુધી આ કંપનીઆ ચીન પાસેથી ડિવાઇસ ખરીદતી હતી અને તેમાં પોતાની પ્રોડક્ટ્સ ઉમેરીને વેચતી હતી. હવે આ કંપનીઓ ભારતની લાવા અને માઇક્રોમેક્સ પાસેથી ડિવાઇસ ખરીદશે.
ભારતીય કંપનીઓએ આ ઓર્ડર અંતર્ગત૨૦૦ ડોલરથી ઓછી કિંમતના ડિવાઇસ તૈયાર કરવાના રહેશે. અમેરિકી કંપનીઓ ચીનને બદલે ભારતીય કંપનીઓ પાસે ડિવાઇસ ખરીદી રહી છે એવું પ્રથમવાર બન્યું છે. અમેરિકી કંપનીઓ તરફથી આ ઓફર બાદ ભારતીય કંપનીઓને ખાસ્સી રાહત થઈ છે. ભારતીય બજારમાં ચીનની શાઓમી, ઓપ્પો અને વિવોના સ્માર્ટ ફોનની બોલબાલા છે ત્યારે બીજી બાજુએ કોરિયાની સેમસંગે પોતાની માર્કેટ જાળવી રાખી છે. આથી, આ બંને ભારતીય કંપનીઓ મુશ્કેલીનો સામનો કરી રહી છે અને તેમની આવકમાં ધરખમ ઘટાડો થયો હતો. આ બંને કંપનીઓનો માર્કેટ હિસ્સો ૪૦ ટકા હતો પરંતુ તે ઘટીને ૩ ટકા થઈ ગયો હતો.
અમેરિકી કંપનીઓ તરફથી રૂ.૨૦૦૦ કરોડનો ઓર્ડર લાવાને અને રૂ.૫૦૦ કરોડનો ઓર્ડર માઇક્રોમેક્સને મળ્યો છે. કોન્ટ્રાક્ટ અંતર્ગત ડિવાઇસ ઉપર અમેરિકી કંપનીઓના નામે બ્રાન્ડિંગ કરવામાં આવશે.
૨૫૦ કંપનીઓ ચીનથી ભારત આવવા વિચારી રહી છે
ટ્રેડવોરને કારણે અમેરિકા, જાપાન, તાઇવાન અને કોરિયાની અંદાજે ૨૫૦ કંપનીઓ ચીનથી ભારત આવવા વિચારી રહી છે. આ સાથોસાથ પ્રાઇમ મિનિસ્ટર ઓફિસ દ્વારા નીમાયેલી સમિતિ એવા માર્ગ શોધી રહી છે કે જેને કારણે દેશમાં ઇલેક્ટ્રોનિક્ મેન્યૂફેકચરિંગને પ્રોત્સાહન મળી શકે અને દેશને વિયેટનામની જેમ મેન્યૂફેકચરિંગ ડેસ્ટિનેશન બનાવી શકાય.
","અમેરિકી ટેલિકોમ કંપનીઓએ ભારતની કંપનીને રૂ. ૨,૫૦૦ કરોડનો ઓર્ડર આપ્યો"
"અમદાવાદઃ વર્ષ 2010માં અમદાવાદના મણિનગરમાં થયેલી હત્યાના કેસમાં સિટી-સિવિલ સેશન્સ કોર્ટે એક જ પરિવારના પાંચ આરોપીઓને આજીવન કેદની સજા ફટકારી છે. આ ઉપરાંત, સિટી-સિવિલ સેશન્સ કોર્ટે રૂ. પાંચ હજારનો દંડ ફટકાર્યો છે. જો આરોપીઓ આ દંડ ભરે નહીં તો વધુ ત્રણ વર્ષની કેદની સજા કરી છે.
સેશન્સ કોર્ટનું અવલોકન છે કે, એક જ પરિવારાના પાંચેય આરોપી માથાભારે છે. જે ખુલ્લા રહે તે સમાજના હિતમાં નથી. સુનાવણી દરમિયાન, સરકારી વકીલની રજૂઆત હતી કે, પાંચેય આરોપીઓએ ઝમીર નામના વ્યક્તિની હત્યા કરી હતી અને ઝમીરના પરિવારજનોને માર પણ માર્યો હતો. ઝમીરે ચેઈન સ્નેચિંગના આરોપી મોહમ્મદ હનીફ વિશે પોલીસને માહિતી આપી હતી, એટલે મોહમ્મદ હનીફ અને તેના પરિવારે તેની હત્યા કરી હતી. આ ઉપરાંત, આરોપીએ આ કેસના સાક્ષીઓને પણ ધમકાવ્યા હતા.",સિટી-સિવિલ સેશન્સ કોર્ટે હત્યાના ગુનામાં પાંચ આરોપીઓને ફટકારી આજીવન કેદ
"વડોદરા, તા. 10 ફેબ્રુઆરી 2021, બુધવાર
વડોદરા શહેરના અમિત નગર ચાર રસ્તા, સોમા તળાવ ચાર રસ્તા, વૃંદાવન ચાર રસ્તા ખાતે રાહદારી અને વાહન ચાલકો જીવના જોખમે પસાર થઈ રહ્યા હોય તેમ લાગી રહ્યું છે કારણ કે આડેધડ પાર્ક કરી બેફામ ચાલતા ગેરકાયદેસર છકડા ધારકો અને વેન ચાલકો કોરોના મહામારીની પરવા કર્યા વગર ખીચોખીચ મુસાફરો ભરી રહ્યા છે. આમ જનતા પર રુઆબ છાટતી પોલીસ આ મામલે  ચૂપકીદી સાંધતા અનેક સવાલો ઉભા થયા છે.
આજુબાજુ ગામડે અથવા શહેર નજીક જવા- આવવા માટે સુવિધારૂપ બનતા છકડો- રિક્ષા શહેરમાં આડેધડ પાર્કિંગ અને બેફામ ડ્રાઈવીંગને કારણે દુવિધારૂપ બનતા હોવાની વ્યાપક ફરિયાદો ઉઠી છે. મુખત્વે વૃંદાવન ચાર રસ્તા અને સોમાતળાવ  ચાર રસ્તા  આસપાસના માર્ગો પર ઉભ રહેતી અને દોડતી શટલ છકડો રિક્ષાઓ હવે જોખમી અને ત્રાસદય બની રહી છે.
આ છકડાઓ રીક્ષા સ્ટેન્ડ ના હોય તેવા સ્થળે રાહદારીઓ તથા વાહન વ્યવહારને નડે તે રીતે પાર્ક કરીને ઊભા રાખે છે આ ઉપરાંત પેસેન્જરને બેસાડવા માટે વાહન રસ્તામાં ઉભો રાખી ટ્રાફિકજામ કરવાની સાથે અકસ્માત ને પણ નોતરું આપે છે. તો બીજી તરફ કારેલીબાગ અમિતનગર પાસે બે વર્ષ પહેલાં ધો-૬ના વિદ્યાર્થીનું બસની અડફેટે મોત થયા બાદ પોલીસે ટ્રાફિકમાં નડતરરૃપ એસટી સ્ટેન્ડ ખસેડી લીધું હતું.
આ સ્ટેન્ડ ખસેડયા બાદ  ગેરકાયદે મુસાફરોની હેરાફેરી કરતાં વેન ચાલકોને મોકળું મેદાન મળી ગયું . વાહનચાલકો અને રાહદારીઓ માટે ખુલ્લા કરાયેલા રસ્તા ઉપર ફરી ગેરકાયદે મુસાફરોની હેરાફેરી કરતા વેન ચાલકો નો અડ્ડો જામી ગયો છે. નવાઈની વાત તો એ છે કે પોલીસની નજર સામે જ તેઓ વડોદરાથી અમદાવાદના શટલ મારી રહ્યા છે. સર્કલની નજીક જ ખાનગી કાર  અને લક્ઝરી ના પાર્કિંગના પગલે મોટી સમસ્યા ઉભી થઇ છે.
સ્થળ પર કેમેરા હોવા છતાં પણ કોઇ પગલાં ભરવામાં આવતાં ન હોવાની બુમો ઉઠી છે. આ ઉપરાંત કોરોના વચ્ચે શટલ વાહનોમાં બેદરકારી જોવા માટે મળી રહી છે. ખાસ કરીને  વડોદરા અમદાવાદ વચ્ચે એક્સપ્રેસ હાઈવે પર ચાલી રહેલા શટલ  સર્વિસમાં બેદરકારી જોવા માટે મળી રહી છે. શટલ વાહનોમાં મુસાફરોને ખીચોખીચ બેસાડવામાં આવી રહ્યા છે. પોલીસની નજર સામે ઘટના બનતી હોવા છતાંયે ટ્રાફિક પોલીસ મુકપ્રેક્ષક બનીને જોઈ રહી છે.
",વડોદરા: અમિત નગર પાસે શટલ વાહનોનો ફરી અડ્ડો જામ્યો: પોલીસ મુક પ્રેક્ષક બની
"
હાલમાં સમગ્ર વિશ્વમાં કોરોના વાયરસના કારણે ઠેર ઠેર વેપાર ઉદ્યોગને રોક લગાવવી પડી છે. ત્યારે આ પહેલાં ગુજરાત હાઈકોર્ટ પણ 3 દિવસ માટે બંધ રાખવી પડી હતી. હવે ઊંઝા માર્કેટયાર્ડને 5 દિવસ બંધ રાખવાનો નિર્ણય કરવામાં આવ્યો છે. આ માર્કેટયાર્ડ આગામી 20થી 25 જુલાઈ સુધી બંધ રહેશે. કોરોનાના વધતા સંક્રમણને ધ્યાનમાં રાખીને માર્કેટને સ્વૈચ્છિક બંધ રાખવામાં આવી છે.


કોરોનાનો કહેર વધતા વેપારી એસોશિએશન દ્વારા નિર્ણય લેવામાં આવ્યો છે કે, માર્કેટયાર્ડ સ્વયંમભુ બંધ રહેશે. વેપારી એસોશિયએશન દ્વારા જાહેરાત કરવામાં આવી છે કે, એશિયાનો સૌથી મોટો ઊંઝા માર્કેટયાર્ડ 20 તારીખથી 25 તારીખ સુધી બંધ રહેશે. વેપારીઓ દ્વારા સ્વયંભુ બંધની જાહેરાત કરવામાં આવી છે જેની દરેક ખેડૂતોને નોંધ લેવાનું કહેવામાં આવ્યું છે.
કોરોના કહેર બાબતે ઊંઝા માર્કેટયાર્ડ વેપારી એસોસિએશન અને ઊંઝા વેપારી મંડળની એક બેઠક બોલવવામાં આવી હતી અને એમાં આ મહત્વનો નિર્ણય લેવામાં આવ્યો છે. માર્કેટયાર્ડની અંદર અને બહાર વેપાર ધંધા બંધ કરવા કરવા માટે અપીલ કરવામાં આવી છે. વેપારીઓ ધંધા બંધ કરી જરૂરિયાત વગર બહાર ન નીકળે એવી પણ અપીલ કરવામાં આવી છે.
આ વીડિયો પણ જુઓ: કોરોનાની મહામારીમાં હીરા ઉદ્યોગમાં ઉઠમણું

","એશિયાના સૌથી મોટા ઊંઝા માર્કેટયાર્ડ પર કોરોનાની અસર, ખેડૂતો જતાં પહેલાં વાંચી લો સમાચાર"
"અમદાવાદઃ દિવાળીના તહેવારને હજુ બે મહિનાનો સમય તેમ છતા પણ ગુજરાતથી સાઉથ અને નોર્થ તરફ જતી ટ્રેનો હાઉલ ફુલ થઈ ગય છેઅને તમામ ટ્રેનોમાં 200થી વધુનું વેઈટીંગ છે.ત્યારે પ્રવાસીઓને પણ કોઈ મુશ્કેલી ન પડે તે માટે રેલવે તંત્ર દ્વારા વિશેષ ટ્રેન દોડાવવામાં આવશેપરંતુ વિશેષ ટ્રેનમાં પણ વિશેષ ભાડુ પણ હશે.
ફરવાના શોખીન એવા ગુજરાતીઓએ દિવાળી વેકેશનનો પ્લાન કરી લીધો છે.ટ્રેનમાં ટિકિટ પણ બુક કરાવી લીધી છે.જેને લઈ ઉતર અને દક્ષિણ ભારત તરફ જતી ટ્રેનો હાઉસ ફુલ છે.દિવાળી અને ત્યાર પછી ઉજવાતા તહેવારનું વિશેષ મહત્વ છે.ખાસ કરીને ભાઈ બીજના દિવસે લોકો ગંગા સ્નાન કરવા જાઈ છે અને ઉતર ભારતમાંથી આવેલા લોકો ગુજરાતમાં વસી રહ્યા છે.તે લોકો પણ વેકેશનમાં પોતાના વતને જતા હોય છે...જેના કારણે દિવાળી વેકેશનને લઈ ગુજરાતથી ઉતર ભારત અને દક્ષિણ ભારત જતી ટ્રેનોમાં 200થી વધુનું વેઈટિંગ છે.
દિવાળી પર ઉતર અને દક્ષિણ ભારત તરફ જતી ટ્રેનોમાં વેઈટિંગની સ્થિતિ પર...
અઝીમાબાદ એક્સપ્રેસ    401
ગુજરાત સંપર્કક્રાંતિ        296
હાવડા એક્સપ્રેસ          220
આશ્રમ એક્સપ્રેસ          263
જમ્મુતાવી એક્સપ્રેસ      221
સાબરમતી એક્સપ્રેસ      214
સર્વોદય એક્સપ્રેસ        201
રામેશ્ર્વરમ એક્સપ્રેસ     160
હરિદ્વાર મેલ              136
ગોરખપુર એક્સપ્રેસ      124
નવજીવન એક્સપ્રેસ     108
મોતીહારી એક્સપ્રેસ      105
થર્ડ એસી કોચ લગાવવામાં આવશે
જો કે દિવાળીને લઈ તમામ ટ્રેનો હાઉસ ફુલ છે પરંતુ પ્રવાસી જરૂરીયાત માણે રેલવે દ્વારા વિશેષ ટ્રેન દોડાવવામાં આવશે.જો કે વિશેષ ટ્રેન પણ વિશેષ ભાડા સાથે ચાલશે.ઓખા-મુંબઈ,ગાંધીધામ-તિરુનેલવેલી,અમદાવાદ-દિલ્હી,ભાવનગર-જમ્મુતાવી વચ્ચે દિવાળી વિશેષ ટ્રેન દોડાવવામાં આવશે.તો બાંદ્રા-ભાવનગર-બાંદ્રા,પોરબંદર-કોચૂવેલી-પોરબંદર,બાંદ્રા-દિલ્હી સરાય રોહિલ્લા,બાંદ્રા-હિસાર-બાંદ્રા,બાંદ્રા-જમ્મુતાવી અને વિવેક એક્સપ્રેસમાં વધારાનો થર્ડ એસી કોચ લગાવવામાં આવશે.","દિવાળી વેકેશન પહેલા જ 200થી વધુનું વેઈટીંગ,વિશેષ ટ્રેન દોડશે વિશેષ ભાડા સાથે"
"અમદાવાદ: ભૂપેન્દ્રસિંહ ચુડાસમાની જીતને પડકારતી પિટિશનમાં સુનાવણીમાં અરજદાર અશ્વિન રાઠોડના વકીલે દલીલો પૂર્ણ કરતા રજુઆત કરી હતી કે ભુપેન્દ્રસિંહના અંગત મદદનીશ ધર્મીન મહેતા મતગણતરી કેન્દ્રમાં વારંવાર આવન જાવન કરતા સીસીટીવી ફૂટેજમાં નજરે પડે છે તથા મતગણતરી કેન્દ્રમાંથી કોઈકની સાથે ફોન થકી વાતચીત કરતાં નજરે પડે છે. આથી સીસીટીવી ફૂટેજનો આ ભાગ હાઇકોર્ટમાં ફરી દર્શાવવો જોઈએ.
આ રજુઆતને ધ્યાનમાં રાખીને હાઇકોર્ટે આવતી સુનાવણીમાં આ ભાગને દર્શાવવાની અનુમતિ આપી હતી અને સામા પક્ષના વકીલને આવતી સુનાવણીમાં સીસીટીવી ફૂટેજ ઉપલબ્ધ કરાવવા જણાવ્યું હતું. ભુપેન્દ્રસિંહના વકીલની દલીલો આગામી સુનાવણીમાં શરુ થશે. વધુ સુનાવણી આગામી શુકવારે હાથ ધરાશે.
ઉલ્લખનીય છે કે વર્ષ 2017 ધોળકા વિધાનસભા બેઠકથી ભુપેન્દ્ર ચુડાસમા 327 મતથી જીત્યા હતા. જેને કૉંગ્રેસના ઉમેદવાર અશ્વિન રાઠોડ દ્વારા પડકારવામાં આવી હતી. અશ્વિન રાઠોડે ચુડાસમા પર મત-ગણતરીમાં ગેરરીતિ આચરી હોવાના આક્ષેપ સાથે હાઈકોર્ટમાં રિટ દાખલ કરી હતી.
અગાઉ આ કેસમાં કાયદામંત્રી ભુપેન્દ્રસિંહની જુબાની પણ પુર્ણ થઈ ચુકી છે. જેમાં ભુપેન્દ્રસિંહને કોર્ટે પુછ્યુ હતું કે મતગણતરી કેન્દ્રમાં શંકાસ્પદ રીતે અવર જવર કરતી આ વ્યક્તિ કોણ છે ત્યારે તેમણે કહ્યુ હતુ કે તે મારા અંગત મદદનીશ મહેતાજી છે. ત્યારે ફરીવાર સીડી કોર્ટમાં દર્શાવવાની અશ્વિન રાઠોડના વકીલ તરફથી અપીલ કરાઈ હતી. જેમાં સામે પક્ષે સીડી બાબતે યોગ્ય જવાબ ન મળતા કોર્ટે નારાજગી વ્યક્ત કરી હતી. આ કેસમાં વધુ સુનાવણી આવતા શુક્રવારે હાથ ધરાશે. જેમાં હવે પછીની દલીલો ભુપેન્દ્રસિંહ ચુડાસમાના વકીલ તરફી કરવામા આવશે.","અશ્વિન રાઠોડના વકીલની રજુઆતો પૂર્ણ, કહ્યું - ભુપેન્દ્રસિંહના અંગત મદદનીશ મહેતાની ભૂમિકા શંકાસ્પદ"
"
શેરબજારમાં દિવસના અંતે કડાકો જોવા મળ્યો છે. જેમાં શેરબજારમાં દિવસના અંતે −323.00 પોઇન્ટનો ઘટાડો જોવા મળ્યો છે. જેમાં સેન્સેક્સ −323.00 અંક એટલે કે 0.82% ટકા ઘટીને 38,979.85 પર બંધ થયો છે. તેમજ બીજી બાજુ, એનએસઈના 50 શેરનો પ્રમુખ ઈન્ડેક્સ નિફ્ટી −88.45 પોઈન્ટના ઘટાડા સાથે 11,516.10 પર બંધ રહી છે.

દિગ્ગજ શેરની વાત કરીઓ તો આજે ડોક્ટર રેડ્ડી, જી લિમિટેડ, એચસીએલ ટેક, ઇન્ફોસિસ અને મારૂતિના શેર લીલા નિશાન પર બંધ થયા છે. તેમજ હિન્ડાલ્કો, ટાટા મોટર્સ, શ્રી સિમેન્ટ, બજાજ ફિન્સર્વ અને અદાણી પોર્ટ્સના શેર લાલ નિશાન પર બંધ થયા છે.

સેકટોરીયલ ઈન્ડેક્સ પર નજર કરીએ તો આજે આઈટી, મીડિયા અને ફાર્મા સિવાયના તમામ સેક્ટર્સ લાલ નિશાન પર બંધ થયા છે. જેમાં પીએસયુ બેંક, ફાઇનાન્સ સર્વિસિસ, બેંક, પ્રાઇવેટ બેંક, ઓટો, રિયાલ્ટી, એફએમસીજી અને મેટલ શામેલ છે.
<
>
જુઓ આ પણ વીડિયો: ગુજરાતમાં 22 મેડિકલ વિદ્યાર્થી કોરોના સંક્રમિત

","દિવસના અંતે શેરબજારમાં કડાકો, સેન્સેક્સ 323 પોઇન્ટ ઘટી થયો બંધ"
"
ગુજરાતમાં કોરોના મહામારી બીજી લહેરનો અંત આવી રહ્યો છે. રાજ્યમાં કોરોના કેસ સતત ઘટી રહ્યા છે અને રિકવરી રેટ પણ હવે 97.90 ટકાએ પહોંચી ગયો છે. ગુજરાતમાં સતત કોરોનાના 300થી પણ ઓછા કેસ નોંધાઇ રહ્યા છે જે એક રાહતભર્યા સમાચાર છે. આજે કોરોનાનાં નવા 262 કેસ નોંધાયા છે. બીજી તરફ રાજ્યમાં કોરોનાના કારણે આજે વધુ 5 દર્દીના મોત નીપજ્યા છે. વિતેલા 24 કલાકમાં ગુજરાતમાં 776 દર્દી સાજા થતાં તેમને રજા આપવામાં આવી છે. ત્યાં જ આજે રાજ્યના 7 જિલ્લામાં એક પણ કેસ નોંધાયો નથી. અને 6 શહેર-જિલ્લાઓમાં માત્ર 1-1 કેસ જ નોંધાયા છે.
અત્યાર સુધીમાં રાજ્યના કુલ 10,023 નાગરિકોનો કોરોના ભરખી ગયો છે. બીજી તરફ આજે વધુ 776 દર્દી સાજા થતાં તેમને રજા આપવામાં આવી છે. અત્યાર સુધીમાં સંક્રમિત થયેલા કુલ દર્દીઓમાંથી 8,04,668 દર્દીઓએ કોરોનાને હરાવ્યો છે. છેલ્લી સ્થિતિ પ્રમાણે રાજ્યમાં કુલ 7230 દર્દી સારવાર હેઠળ છે. નાજુક સ્થિતિના કારણે 198 દર્દીને વેન્ટિલેટર પર રાખવામાં આવ્યાં છે.



ગુજરાતમાં આજે કોરોનાના નવા 262 કેસની સાથે આજે વધુ 5 દર્દીના મોત થયા છે. અમદાવાદમાં 43, સુરતમાં 37, રાજકોટમાં 22 કેસ, વડોદરામાં 25, જૂનાગઢમાં 21, જામનગરમાં 6 કેસ, ગાંધીનગરમાં 4, ભાવનગરમાં એક કેસ નોંધાયો છે. રાજ્યમાં કુલ મૃત્યુઆંક 10023 થયો છે અને કુલ ડિસ્ચાર્જ 8,04,668 છે.
છેલ્લી સ્થિતિ મુજબ રાજ્યમાં એક્ટિવ કેસની સંખ્યા 7230 પહોંચી ગઈ છે. જ્યારે નાજુક સ્થિતિના કારણે કુલ 198 દર્દીઓને હાલમાં વેન્ટિલેટર પર રાખવામાં આવેલા છે. જ્યારે 7032 દર્દીઓ સ્ટેબલ છે. ગુજરાતમાં રિકવરી રેટ હાલમાં 97.90% એ આવી ગયો છે. અત્યાર સુધીમાં 2,15,47,305 વ્યક્તિઓને કોરોનાની વેક્સિન આપવામાં આવી છે. જેમાં આજ વધુ 2,55,046 વ્યક્તિઓને કોરોના વેક્સિન આપવામાં આવી છે.
આ વીડિયો પણ જુઓ : બનાસકાંઠામાં પ્રેમલગ્ન કરેલ યુવતીનું અપહરણ

","ગુજરાતમાં કોરોના મહામારીના કેસમાં નોંધપાત્ર ઘટાડો નોંધાયો, આજે માત્ર 5 દર્દીના મોત"
"
થોડાં દિવસો પહેલાં Google દ્વારા અનુષ્કા શર્માને રાશિદ ખાનની વાઈફ દેખાડવાનો મામલો સામે આવ્યો હતો. જે બાદ સોશિયલ મીડિયા પર લોકોએ તેની ભારે મજાક ઉડાવી હતી અને અનેક Memes પણ શેર કર્યા હતા. તેવામાં હવે આવો જ એક નવો કેસ સામે આવ્યો છે. Google હવે સચિન તેંડુલકર (Sachin Tendulkar)ની દીકરી સારા તેંડુલકકર (Sara Tendulkar)ને ભારતના ક્રિકેટર અને કોલકાતા નાઈટ રાઈડર્સના પ્લેયર શુભમન ગિલ (Shubman Gill)ની વાઈફ દેખાડી રહ્યું છે.

શુભમન ગિલ અને સારા તેંડુલકરનું નામ હમણાં ખુબ જ ચર્ચામાં રહે છે. અને તે જ કારણે ગુગલમાં શુભમન ગિલ વાઈફ સર્ચ મારતાં સારા તેંડુલકર બતાવી રહ્યું છે. ખબરો પ્રમાણે, બંને વચ્ચે કાંઈક ચાલુ રહ્યું છે અને આ વાતના અમુક પુરાવાઓ પણ મળ્યા છે. કોલકાતા નાઈટ રાઈડર્સ અને કિંગ્સ ઈલેવન પંજાબ વચ્ચે રમાયેલ મેચ દરમિયાન શુભમન ગિલની ફિલ્ડીંગનો એક ફોટો સારાએ પોતાની ઈન્સ્ટાગ્રામ સ્ટોરી પર મુક્યો હતો અને સાથે જ હાર્ટવાળું ઈમોજી પણ મૂક્યું હતું. જો કે, આ ફોટો વાઈરલ થતાં થોડા જ સમયમાં સારાએ આ સ્ટોરીને ડિલીટ મારી દીધી હતી.

આ પહેલાં શુભમન ગિલે કારની સાથે એક ફોટો શેર કર્યો હતો, જેના પર સારાએ લાઈક કરવાની સાથે કોમેન્ટમાં હાર્ટવાળું ઈમોજી મોકલી શુભકામના પાઠવી હતી. આ પોસ્ટ પર હાર્દિક પંડ્યાએ શુભમન ગિલની મજા લેતાં કોમેન્ટ પણ કરી હતી. જે બાદથી જ બંને વચ્ચે કાંઈ ચાલી રહ્યું હોવાની વાત ઉડી હતી. અને બાદમાં સતત ફેન્સ દ્વારા બંને રિલેશનમાં હોવાનું કહેવામાં આવી રહ્યું છે.
આ વીડિયો પણ જુઓઃ PM મોદીની સંપત્તિ 1 વર્ષમાં 36 લાખ વધી

","સચિનની દીકરી સારા તેંડુલકરને શુભમન ગિલની પત્ની બતાવી રહ્યું છે GOOGLE, જાણો શું છે સમગ્ર મામલો"
"
વાણીયાવાડી વિસ્તારના યુવકને ‘હનીટ્રે૫’મા ફસાવનાર ભાવી દંપતી કિશન દલસુખભાઈ સિધ્ધપુરા ઉ.વ.૨૫ રહે. હુડકો ક્વાર્ટર -૪૩ કોઠારીયા રોડ તથા સુરેન્દ્રનગરની વતની અને ગોંડલરોડ પર રૃમ ભાડે રાખીને રહેતી કિશનની ભાવી મંગેતર રિધ્ધી મહેશભાઈ ઓઝા ઉ.વ. ૨૫ તથા કિશનની કૌટુંબીક બહેન સરોજ વિનોદભાઈ ડોડીયા ઉ.વ.૩૧ને પ્ર.નગર પોલીસે પકડી પાડી ત્રણેયના એક દિવસના રિમાન્ડ મેળવ્યા હતા. રિધ્ધી અને ભરતની વચ્ચેની એકાંતની પળોની વિડીયો ક્લીપ, ફોટાઓ કબજે લઈ રિમાન્ડ પુરા થતાં આજે જેલ હવાલે કરાયા હતા.
હનીટ્રેપમાં ફસાયેલા યુવકને બે વર્ષ પહેલા પડધરીમાં કારખાનું હતુ ત્યારે રિધ્ધી ત્યાં ઓફિસમાં નોકરી કરતી હતી અને બંને વચ્ચે પરિચય થયો હતો. જો કે પોતે કારખાનું છોડી દીધા બાદ પરિચય કટ થઈ ગયો હતો. એકાદ માસ પહેલા રિધ્ધીનો ફોન આવ્યો અને બંને સંપર્કમાં આવ્યા હતા. ગોઠવાયેલી જાળ મુજબ રિધ્ધીનો ભાવી મંગેતર કિશન પિતરાઈ બહેન સરોજ સાથે પહોંચ્યો હતો અને યુવકને રૃમમાં પકડી પાડી ધાકધમકી આપી બંનેના કઢંગી હાલતમાં ફોટા, વિડીયો શુટ કરી લઈ ત્રીસ લાખની માંગણી કરી હતી.
સમગ્ર ઘટનાની ક્રાઈમબ્રાન્ચને જાણ થતાં પી.એસ.આઈ. એ.એસ. સોનારા તથા સ્ટાફે ત્રિપુટીને પકડીને પ્ર.નગર પોલીસને સોંપી હતી. પ્ર.નગર પોલીસે ત્રણેયના એક દિવસના રિમાન્ડ મેળવી ચાર બિભત્સ ક્લીપો અને ૧૧ આવા ફોટાઓ કબજે લીધા હતા. પી.આઈ. બી.એમ. કાતરીયાના કહેવા મુજબ પુછતાંછમાં વધુ કાંઈ ખુલ્યું નથી. ત્રણેયને જેલ હવાલે કરાયા છે.
","રાજકોટઃ ‘હનીટ્રેપ’ ત્રિપુટી પાસેથી ફોટા, ક્લીપો કબજે, ત્રણેય જેલ હવાલે"
"પાલનપુરઃબનાસકાંઠાના પાલનપુરમાં શહેરની શાન સમાન માન સરોવરમાં આજે વધુ એક યુવક નો મૃતદેહ મળી આવતા સમગ્ર શહેરમાં ચકચાર મચી જવા પામી હતી.જો કે હજુ સુધી આ યુવક કોણ છે તે અંગો કોઈ જ જાણકારી પ્રાપ્ત થઇ શકી નથી.
પરંતુ આ યુવકના મૃતદેહની હાલત જોતા અંદાજિત 4 થી 5 દિવસથી માન સરોવરમાં પડેલી હોય તે રીતે પૂર્ણ પણે કોહવાઈ ગયેલા મૃતદેહ ને પગલે આસપાસ લોકો ના ટોળા જામ્યા હતા. તેમજ પોલીસ અને પાલિકા ના કર્મચારીઓ દ્વારા મૃતદેહ ને બહાર લાવી પાલનપુર સિવિલ ખાતે પીએમ માટે ખસેડાયો છે તેમજ પોલીસે પણ હાલ માં અકસ્માતે ગુનો નોંધી વધુ તપાસ હાથ ધરી છે.",પાલનપુરઃમાન સરોવરમાંથી અજાણ્યા યુવકનો મૃતદેહ મળતા ચકચાર
"
ઈન્ડિયન પ્રિમિયર લીગ-11 (આઈપીએલ-11)ની ઓપનિંગ સેરેમનીમાં બોલિવૂડ અને હોલિવૂડના કલાકારો કામણ પાથરશે. ટી-20 લીગના ચેરમેન રાજીવ શુકલાએ જણાવ્યું છે કે આ અંગે અમેરિકા સહિત અનેક દેશોના કલાકારો સાથે વાટાઘાટો યોજાઈ રહી છે.
આઈપીએલ-11 સાત એપ્રિલથી 27 મે સુધી રમાનાર છે. ઉદઘાટન સમારોહ છઠ્ઠી એપ્રિલે મુંબઈમાં યોજાશે. આ સમારોહને ભવ્ય અને અવિસ્મરણીય બનાવવાના પ્રયાસો કરાઈ રહ્યા છે. આટલુ જ નહીં, આઈપીએલ-11 માટે વિદેશમાં અને દેશના 36 શહેરોમાં ફેન પાર્ક બનાવવામાં આવશે. અમને અમેરિકા, દુબઈ, સિંગાપુર સહિત અનેક દેશો માટેના પ્રસ્તાવ મળ્યા છે.
ટીવી પ્રસારણ અંગે તેમણે કહ્યું હતું કે આઈપીએલ-11નું પ્રસારણ 12 ચેનલો કરશે. અંગ્રેજી ઉપરાંત ચાર પ્રાદેશિક ભાષા હિન્દુ, બંગાળી, તમિલ અને તેલુગુમાં પણ પ્રસાર થશે.
","આઈપીએલની ઓપનિંગ સેરેમનીમાં બોલિવૂડ-હોલિવૂડ, દેશ-વિદેશમાં ફેન પાર્ક"
"
સુપ્રીમ કોર્ટે ડાન્સબાર પરના પ્રતિબંધને ભલે હળવો કર્યો હોય પણ આવા બાર સામે રાજ્યની જનતાનો, ખાસ કરીને મહિલાવર્ગનો વિરોધ તીવ્ર હોવાથી રાજ્ય સરકારે એની વિરુદ્ધ કડક વલણ અપનાવ્યું છે. કોર્ટના આદેશનો કાયદા અને ન્યાય વિભાગ અભ્યાસ કરી રહ્યો છે અને એના અભિપ્રાય બાદ ડાન્સબાર વિરુદ્ધ વટહુકમ બહાર પાડવોનું સરકાર વિચારી રહી છે.
મહારાષ્ટ્ર સરકારે 2016માં પસાર કરેલા ડાન્સબાર પરના પ્રતિબંધના કાયદાની શરતો અને નિયમો સુપ્રીમ કોર્ટે શિથિલ કરતાં રાજકીય, સામાજિક ક્ષેત્રે જ નહીં, રાજ્યભરમાં સરકારની ભૂમિકા અંગે શંકા વ્યક્ત થઈ રહી હોવાથી કાયદા અને ન્યાય વિભાગે તાત્કાલિક ચુકાદાનો અભ્યાસ શરૂ કર્યો છે. મુખ્ય પ્રધાન દેવેન્દ્ર ફડણવીસે પણ સરકારની ભૂમિકા સ્પષ્ટ કરી છે. રાજ્યમાં ડાન્સબાર બંધ થવા જોઈએ એ અંગે સરકાર મક્કમ છે. જનતાની પણ એવી ઇચ્છા હોવાથી કાયદાનો કડકાઈથી અમલ કરાશે એમ મુખ્ય પ્રધાને જણાવ્યું હતું.
સર્વોચ્ચ અદાલતે ડાન્સબારને ગ્રીન સિગ્નલ આપ્યા બાદ મહારાષ્ટ્રમાં ડાન્સબાર પરનો પ્રતિબંધ યતાવત્ રાખવા રાજ્ય સરકાર સુપ્રીમ કોર્ટમાં પુર્નિવચારઅરજી(રિવ્યૂ પિટિશન) દાખલ કરવાની તૈયારીમાં છે. ડાન્સબાર ફરી શરૂ ન થાય એ માટે તમામ પ્રયાસો કરાશે એમ મંત્રાલયનાં સૂત્રોએ જણાવ્યું હતું.
ડાન્સબાર માટે લાઇસન્સ મેળવવું આસાન નથી
ડાન્સબાર ફરી શરૂ કરવા લાઇસન્સ લેવું પડશે, એમાં ફાયરબ્રિગેડની પરવાનગીની શરત હોય છે. મોટાભાગના બાર આ શરતો પૂરી કરી શકતા નથી. આ મુદ્દે ડાન્સબારની પરવાનગી નકારી શકાય છે. ધાર્મિક સ્થળ, શૈક્ષણિક સંસ્થાથી ડાન્સબારનું અંતર એક કિલોમીટર દૂર હોવાની શરત સરકાર પર છોડવામાં આવી છે. આ પરિઘ હવે 500 મીટર સુધીનો કરવાનો વિચાર સરકાર કરી રહી છે, ઉપરાંત ડાન્સબાર રાત્રે સાડા અગિયાર સુધી ચાલુ રાખી શકાય એ શરતનું કડકપણે અમલ કરાશે. આને કારણે આપોઆપ ડાન્સબાર પર અમુક બંધનો આવશે.
","ડાન્સબારમાં માદક ડાન્સ કદાચ નહીં નિહાળી શકો, રાજ્ય સરકાર ભરશે આવું પગલું"
"
સુશાંત કેસમાં ડ્રગ્સ એન્ગલના સામે આવતા જ અનેક સમીકરણો ફરી બદલાઈ ગયા છે. નેપોટિઝ્મથી લઇને ડિપ્રેશનની થિયરી સામે આવી છે, પરંતુ ડ્રગ્સ એન્ગલ સામે આવતા જ આ કેસનો વ્યાપ વધી ગયો છે. આ કેસની તપાસ હવે નાર્કોટિક્સ કંટ્રોલ બ્યૂરો કરવા જઇ રહ્યું છે. નાર્કોટિક્સ કંટ્રોલ બ્યૂરોએ રિયા, શૌવિક અને શ્રૃતિ મોદીની વિરુદ્ધ કેસ નોંધ્યો છે. સુશાંત કેસમાં ડ્રગ્સના ષડયંત્રની તપાસ કરવામાં આવશે. આ પહેલા એનસીબીએ આ મામલે એક મીટિંગ બોલાવી હતી. મીટિંગમાં રિયા પર લાગેલા તમામ આરોપોની તપાસ કરવાનો નિર્ણય થયો છે.
રિયા કયા ડ્રગ્સ પેડલર્સના ટચમાં હતી?
<>

ડ્રગ્સ એન્ગલ પ્રમાણે અનેક એવા પાસા છે જેની તપાસ કરવામાં આવશે. તે પાસાઓની વાત કરીએ તો એ સમજવાનો પ્રયત્ન કરવામાં આવશે કે આખરે રિયા કયા ડ્રગ્સ પેડલર્સના ટચમાં હતી? રિયાએ ક્યાં અને ક્યારે પાર્ટીઓ કરી હતી? એક્ટ્રેસ કઈ-કઈ હોટેલમાં ગઈ હતી? કેટલીવાર તેણે બહાર ટ્રાવેલ કર્યું? આ તમામ પ્રશ્નો ઉપરાંત રિયાના દોસ્તોથી પણ પૂછપરછ કરવામાં આવશે. રિયા, તેના ભાઈ શૌવિક અને જયા સાહાની કૉલ ડિટેલ ખંગાળવામાં આવશે અને એ સમજવાનો પ્રયત્ન કરવામાં આવશે કે કેટલીવાર આ બધા એક-બીજાના ટચમા હતા અને ક્યારે શું વાત થઈ?
સંપૂર્ણ ડ્રગ્સ સિન્ડિકેટને એક્સપોઝ કરવાની તૈયારી
કહેવામાં આવી રહ્યું છે કે મુંબઈ અને પુણે પોલીસ દ્વારા છેલ્લા 2 વર્ષમાં ધરપકડ કરાયેલા અનેક ડ્રગ્સ પેડલર્સને પણ પૂછપરછનો ભાગ બનાવવામાં આવશે. તેમના દ્વારા પણ આ એન્ગલને સમજવાનો પ્રયત્ન કરવામાં આવશે. તો નાર્કોટિક્સની રડારમાં મુંબઈમાં થનારી અનેક રેવ પાર્ટીઓ હશે. સંપૂર્ણ ડ્રગ્સ સિન્ડિકેટને એક્સપોઝ કરવાની તૈયારી હશે. આ કેસમાં ડ્રગ્સ ડીલર આયશ ખાનનું નામ પણ સામે આવી રહ્યું છે. તો દુબઈ કનેક્શનનું સુબ્રમણ્યમ સ્વામીએ કહ્યું છે. આવામાં એ માનવામાં આવી રહ્યું છે કે આ કેસના મૂળ બહું ઊંડા છે અને તપાસમાં ધીમે ધીમે અનેક રહસ્યો સામે આવશે.
આ વિડીયો પણ જુઓ: પંચમહાલના ગોધરામાં રોડ શોધવો મુશ્કેલ

","સુશાંત કેસમાં મોટા સમાચાર, ‘ડ્રગ્સ એન્ગલ’ બાદ રિયા અને તેના ભાઈ વિરુદ્ધ NCBએ નોંધ્યો કેસ"
"વડોદરા, તા. 19 એપ્રિલ 2021, સોમવાર
મીઠાઈ ફરસાણ એસોસિએશન એ માસ્ક મુદ્દે પોલીસ દ્વારા ખોટી રીતે હેરાનગતિ કરાતી હોવાનો આક્ષેપ મૂકી હડતાલની ચીમકી ઉચ્ચારી હતી.
વડોદરા શહેરના માર્કેટ ચાર રસ્તા પાસે આવેલી મીઠાઇની દુકાનમાં આજે નવાપુરા પોલીસ સ્ટેશન ની ટીમ માસ્ક ચેકીંગ કરવા ગઈ હતી તે સમયે દુકાન સંચાલક રાકેશ શાહ એ માસ્ક ન પહેર્યું હોવાથી ફોટો પાડી દંડ ની માંગણી કરવામાં આવી હતી ત્યારે વેપારીએ પોલીસને જણાવ્યું હતું કે તેઓ હમણાં જ માર્કેટમાંથી શાકભાજી લઇ આવ્યો હોવાથી પરસેવો લૂછવા માટે માસ્ક ઉતાર્યું છે જે સમગ્ર બાબત સીસીટીવીમાં કેદ છે તે આપ જોઈ શકો છો પણ આવું જ ખોટી રીતે દંડ ની માંગણી કરશો તો હું નહિ ભરૂં તેવું જણાવ્યું હતું.
વેપારીના વલણને લઇને પોલીસ અને વેપારીઓ વચ્ચે તું.. તું...મેં.. મેં...ના દ્રશ્યો સર્જાયા હતા તેથી નવાપુરા પોલીસ સ્ટેશન ના પોલીસ ઇન્સપેક્ટર પણ ઘટનાસ્થળે દોડી આવ્યા હતા અને માસ્ક નહિ ભરો તો કાયદેસર ની કાર્યવાહી કરાશે તેવી ચીમકી ઉચ્ચારી ને ત્યાંથી નીકળી ગયા હતા 
ત્યારે સમગ્ર મામલાને લઈને દુકાન સંચાલક અને મીઠાઈ ફરસાણ એસોસીએશન તેમજ સમગ્ર વડોદરા વેપાર વિકાસ એસોસિયેશને વિરોધ નોંધાવ્યો છે અને પોલીસ દ્વારા ખોટી રીતે હેરાનગતિ કરી માસ્ક ના દંડ ની ઉઘરાણી કરાતી હોવાના આક્ષેપ કર્યા છે સાથે જ જો આવા પ્રકારે જ પોલીસનું વલણ રહેશે તો તંત્ર અને સાથ સહકાર આપવાનું બંધ કરી હડતાલની ચીમકી ઉચ્ચારી હતી. 
સમગ્ર મામલાને લઈને માસ્ક અંગે નો દંડ ફટકારવા પહોંચેલા નવાપુરા પોલીસ સ્ટેશનના ડી સ્ટાફના પોલીસ સબ ઇન્સ્પેક્ટર એમ.ડી.હડિયા એ જણાવ્યું હતું કે પોલીસે પહોંચી ત્યારે વ્યક્તિએ માસ્ક ન પહેર્યું હોવાથી દંડ ની માંગણી કરવામાં આવી હતી જો દંડ  ભરવામાં નથી આવ્યું તેથી હવે પોલીસે વધુ કાયદેસરની કાર્યાવહી હાથ ધરશે.
",માસ્ક ના બહાને વેપારીઓને હેરાન ગતિ કરતી પોલીસ સામે આક્રોશ: હડતાલની ચીમકી
"નવી દિલ્હી, 6 ઓગસ્ટ 2021 શુક્રવાર
ભારત અને ચીને પૂર્વી લદ્દાખમાં વિવાદિત ગોગરા વિસ્તારમાંથી પોતાના સૈનિકોને પાછા ખેંચવાની પ્રક્રિયા પૂર્ણ કરી લીધી છે. 31 જુલાઈના રોજ ચુશુલ મોલ્ડોમાં કોર્પ્સ કમાન્ડર સ્તરની 12 માં રાઉન્ડની વાતચીત બાદ બંને દેશોએ આ કાર્યવાહી કરી હતી. પૂર્વ લદ્દાખનાં ગલવાન અને પેંગોંગ ત્સો લેક વિસ્તારમાંથી સૈનિકો પાછાં ખેંચાયા બાદ આ ત્રીજી સૈન્ય વાપસી છે.
સેનાનાં સૂત્રોએ જણાવ્યું કે, બંને પક્ષોએ અન્ય વિસ્તારોમાંથી સૈનિકોને પાછા ખેંચવા અંગે ચર્ચા કરવા માટે પ્રતિબદ્ધતા વ્યક્ત કરી છે. સેના દ્વારા જારી કરવામાં આવેલા નિવેદનમાં કહેવામાં આવ્યું છે કે બંને પક્ષો વચ્ચે થયેલા કરાર મુજબ આ વિસ્તાર પર કડક નજર રાખવામાં આવશે. સેનાએ કહ્યું કે ગોગરાનાં સંવેદનશીલ વિસ્તારમાંથી સૈનિકો પાછાં ખેંચી લેવાથી અહીં સંઘર્ષની શક્યતા સમાપ્ત થઇ ગઇ છે.
અત્રે ઉલ્લેખનિય છે કે ગયા વર્ષે મે મહિનાથી આ વિસ્તારમાં બંને દેશોની સેનાઓ વચ્ચે તંગદીલી પ્રવર્તતી હતી. સમજુતી મુજબ, બંને પક્ષોએ તબક્કાવાર, સંકલિત અને સત્યાપિત રીતે આ વિસ્તારમાં અગ્રિમ તૈનાતી બંધ કરી દીધી છે. 4 અને 5 ઓગસ્ટ સુધીમાં સેના પાછા ખેંચવાની પ્રક્રિયા હાથ ધરવામાં આવી છે. બંને બાજુના સૈનિકો હવે પોત-પોતાનાં સ્થાયી સ્થળો પર છે.
",ભારત-ચીન વિવાદ: ગલવાન અને પેંગોંગ ત્સો પછી લદ્દાખનાં ગોગરાથી પણ સૈનિકો પરત ફર્યા
"
નિસર્ગ વાવાઝોડાને લઈ આજે ગુજરાતના રાહત કમિશનર હર્ષદ પટેલે પ્રેસ કોન્ફરન્સને સંબોધીને જણાવ્યું હતું કે, ગુજરાતના દરિયાકિનારે સ્થિતિ સલામત છે. નિસર્ગ વાવાઝોડાને કારણે નવસારી અને વલસાડમાં વરસાદ વરસ્યો હતો. વાવાઝોડાને પગલે NDRFની 18 ટીમ જુદા જુદા વિસ્તારમાં તહેનાત કરવામાં આવી છે. જ્યારે SDRFની 6 ટીમ સ્ટેન્ડ બાય રાખવામાં આવી છે.

આ ઉપરાંત નિસર્ગ વાવાઝોડાને પગલે લોકોનાં સ્થળાંતર મામલે હર્ષદ પટેલે જણાવ્યું કે, 332 આશ્રય સ્થળોમાં 63798 લોકોનું સ્થળાંતર કરવામાં આવ્યું છે. જેમાં સૌથી વધુ વલસાડમાં 33680 લોકોનું સ્થળાંતર કરવામાં આવ્યું છે. જ્યારે સુરતમાં 8727, નવસારીમાં 14040, ભરૂચ 1202, ભાવનગરમાં 3066, આણંદમાં 769, અમરેલીમાં 2086, ગીર સોમનાથમાં 228 લોકોનું સ્થળાંતર કરવામાં આવ્યું છે.
કોરોનાની આપત્તિના સમયે વાવાઝોડાની આફત આવી છે. તેવામાં અંદાજે 64 હજાર લોકોનાં સ્થળાંતર સમયે પણ કોરોના મહામારીનું સંક્રમણ ન ફેલાઈ તેનું ધ્યાન રાખવામાં આવ્યું છે. 332 આશ્રય સ્થળોમાં રાખવામાં આવેલાં 64 હજાર લોકોને માસ્ક, સેનેટાઈઝર અને સોશિયલ ડિસ્ટન્સ સહિતનાં નિયમોનું પાલન કરવામાં આવ્યું છે.
પૂર્વ-મધ્ય અરબી સમુદ્રમાં સર્જાયેલું ચક્રવાતી તોફાન નિસર્ગ વાવાઝોડું ઉત્તર દિશામાં ધીમી ગતિએ આગળ વધી રહ્યું છે, નિસર્ગ વાવાઝોડું આજે બપોર બાદ ઉત્તર મહારાષ્ટ્ર અને દમણ વચ્ચેના દરિયા કાંઠાને ઓળંગે તેવી સંભાવના છે.
આ વીડિયો પણ જુઓઃ નિસર્ગ વાવાઝોડાની અસરને લઈને તમામ વિભાગ એલર્ટ પંકજ કુમાર

","નિસર્ગ વાવાઝોડાને કારણે રાજ્યમાં અંદાજે 64 હજાર લોકોનું સ્થળાંતર, એક કલાક સુધી રહેશે અસર"
"
સુરતના અડાજણ એસટી ડેપો નજીક શુક્રવારે રાત્રીના નિર્માણાધિન કોર્મશિયલ બિલ્ડિંગના ચાલી રહેલા બાંધકામ દરમિયાન દુર્ઘટના ઘટી હતી. બેઝમેન્ટ બાદ લોઅર બેઝમેન્ટમાં દસેક મજૂર કામ કરી રહ્યાં હતા, ત્યારે રિટેર્ન્સેન વોલ તૂટી પડતા એક બાળક સહિત પાંચેક મજૂર દબાઈ જતા અફતાતફડી મચી જવા પામી હતી. આ દુર્ધટનામાં એક મહિલાનું મોત થયુ છે.
બનાવને પગલે ઘટનાસ્થળે દોડી આવેલા ફાયર બ્રિગેડના લાશ્કરોએ રેસ્ક્યૂ કામગીરી હાથ ધરી હતી. બે મજૂરને બહાર કઢાયા હોવાની વિગતો મળી છે. જ્યારે એક મજૂરના મોતની આશંકા સેવાઈ રહી છે. બનાવ અંગે મળતી માહિતી મુજબ અડાજણ ખાતેના એસટી ડેપો નજીક કોર્મશિયલ બિલ્ડિંગનું બાંધકામ ચાલી રહ્યું છે. બેઝમેન્ટ બાદ લોઅર બેઝમેન્ટનું બાંધકામ શરૃ કરાયું છે. લોઅર બેઝમેન્ટના ચાલી રહેલા કામકાજ દરમિયાન લોઅર બેઝમેન્ટ ઉપર જે લાકડાના ટેકાની આડાશ ઉભી કરવામાં આવી હતી. તે એકાએક તૂટી પડી હતી. જેની સાથેની રિટેર્ન્સેન વોલ પણ ધસી પડતા એક બાળક સહિત પાંચ જેટલા મજૂરો દબાઈ ગયા હતા. જ્યારે અન્ય મજૂરો જીવ બચાવી ભાગવામાં સફળ રહ્યાં હતા. બનાવને પગલે ચીફ ફાયર ઓફિસર એસ.કે. આચાર્ય સહિતના અધિકારીઓ અને લાશ્કરો ઘટનાસ્થળે દોડી ગયા હતા, અને રેસ્ક્યૂ કામગીરી શરૃ કરી હતી.
પાંચમાંથી એક મજૂર માટીમાં પુરોપુરો દબાઈ ગયો હોવાની વિગતો મળી છે. જ્યારે ત્રણ જણા કમર સુધી ફસાયા હતા. એક બાળક પણ માટીમાં દબાયું હોવાની વાત છે. ફાયર બ્રિગેડે ફસાયેલા પ્રેમચંદ શર્મા (ઉં.વ.૨૨, રહે. અડાજણ પાટીયા), તારીક અબ્દુલ કાદર (ઉં.વ.૪૨, રહે. શિવનગર અડાજણ)ને બહાર કાઢી સારવાર માટે સિવિલ હોસ્પિટલમાં ખસેડયાં હતા.

રસ્તો બનાવી બચાવ કામગીરી કરાઈ
ઘટનાસ્થળેથી મળતી વિગતો મુજબ ફાયર બ્રિગેડે રેસ્કયૂના સાધનોની મદદથી દુર્ઘટનાના સ્થળે રસ્તો બનાવી ફસાયેલા મજૂરોને બહાર કાઢવા માટેના પ્રયાસો હાથ ધર્યા હતા. પાવરો, તગારા સહિતના સાધનો સાથે ફાયર બ્રિગેડના લાશ્કરો ઘટનાસ્થળે દોડી આવ્યાં હતા. મોડી રાત સુધી બે જણાને બહાર કાઢવામાં સફળતા મળી હતી.

રિટેર્ન્સેન વોલ કાચી હોવાની આશંકા
સોહેલ લાઈટવાલા નામના શખ્સનું આ બિલ્ડિંગનું કામ ચાલી રહ્યું હોવાનું જાણવા મળી રહ્યું છે. થોડા દિવસો પહેલા રિટેર્ન્સેન વોલમાં ટેકા આપવા માટે મજૂરો દ્વારા કહેવાયું હોવાની ચર્યા ચાલી હતી. ગત રાત્રે પણ બાંધકામ મુદ્દે બબાલ થઈ હતી. જેને પગલે થોડા સમય માટે કામ બંધ કરી દેવાયું હતું. અહીં કામ કરતા મોટાભાગના મજૂરો ભટાર તરફથી આવે છે. અને બાબુભાઈ કોન્ટ્રાક્ટર નામના વ્યક્તિ પાસે કોન્ટ્રાક્ટમાં કામ કરે છે. આ ઘટના બાદ રિટેર્ન્સેન વોલમાં ટેકા અપૂરતા પ્રમાણમાં હોવાની પણ વાત ઉઠવા પામી હતી. દબાયેલા મજૂરોમાં પ્રતાપ કટારા, સવિતા પટેલ, રીના, રજીદા નામ સામે આવ્યાં હતા.
","સુરતમાં દિવાલ તૂટતા 1 મહિલાનું મોત, બાળક સહિત પાંચ દટાયા"
"(પીટીઆઈ) નવી દિલ્હી, તા.૮
દિલ્હી હાઈકોર્ટે કાર ચલાવતી વખતે પણ માસ્ક પહેરવો ફરજિયાત હોવાનો આદેશ આપ્યા પછી હવે પશ્ચિમ બંગાળ સહિત વિવિધ રાજ્યોમાં ચૂંટણી પ્રચાર દરમિયાન માસ્ક વગર દેખાતા લોકો અંગે દિલ્હી હાઈકોર્ટે કેન્દ્ર અને ચૂંટણી પંચનો જવાબ માગ્યો છે. હાઈકોર્ટે ચૂંટણી પ્રચાર દરમિયાન પણ ફરજિયાત માસ્ક પહેરવા અંગે સવાલ ઉઠાવ્યો છે અને પૂછ્યું છે કે ચૂંટણી રેલીઓમાં લોકો માસ્ક વગર શા માટે દેખાય છે?
દિલ્હી હાઈકોર્ટમાં થયેલી એક અરજીમાં ચૂંટણી પંચે તેની વેબસાઈટ, મોબાઈલ એપ્સ, અન્ય પ્લેટફોર્મ્સ અને સામગ્રી પર ચૂંટણી દરમિયાન કોરોના પ્રોટોકોલ અંગે માહિતી આપવા અંગે માગણી કરાઈ છે. આ સિવાય ચૂંટણી પંચને ડિજિટલ, પ્રિન્ટ અને ઈલેક્ટ્રોનિક મીડિયા મારફત ચૂંટણીમાં કોવિડ-૧૯ પ્રોટોકોલ અંગે જાગૃતિ ફેલાવવાનો આદેશ આપવા પણ માગણી કરાઈ છે.
આ અરજી થિંક ટેંક સેન્ટર ફોર એકાઉન્ટેબિલિટી એન્ડ સિસ્ટેમેટિક ચેન્જના ચેરમેન વિક્રમ સિંહ તરફથી દાખલ કરાયેલી અરજીના સંદર્ભમાં મુખ્ય ન્યાયાધીશ ડી. એન. પટેલ અને ન્યાયાધીશ જસમીત સિંહની બેન્ચે કેન્દ્ર અને ચૂંટણી પંચને નોટીસ પાઠવી છે. વિક્રમ સિંહ ઉત્તર પ્રદેશ પોલીસના ડીજીપી રહી ચૂક્યા છે. હાઈકોર્ટે આ કેસની વધુ સનાવણી ૩૦મી એપ્રિલ પર મુલતવી રાખી છે. 
વિક્રમ સિંહે તેમની અરજીમાં કોરોના મહામારીના સંદર્ભમાં વિધાનસભા ચૂંટણીના પ્રચારમાં ચૂંટણી પેનલ દ્વારા ઈશ્યુ કરાયેલી ફરજિયાત માર્ગદર્શિકાનો વારંવાર ભંગ કરનારા ઉમેદવારો અને પ્રચારકો પર પ્રતિબંધ મુકવાની પણ માગણી કરી છે. અરજીમાં બેન્ચને જણાવાયું છે કે કોરોના કાળમાં માસ્ક પહેરવો ફરજિયાત હોવાના મુદ્દે બધી જ ઓથોરિટીમાં સર્વાનુમત છે ત્યારે આ નિયમ ચૂંટણી પ્રચારમાં શા માટે લાગુ કરતો નથી? 
આસામ, તમિલનાડુ, પુડુચેરી અને કેરળમાં મતદાન પૂરું થઈ ગયું છે જ્યારે પશ્ચિમ બંગાળમાં હજી કેટલાક તબક્કાનું મતદાન બાકી છે. આ સિવાય દેશના વિવિધ રાજ્યોમાં પેટા ચૂંટણી અને સ્થાનિક સ્વરાજની ચૂંટણીઓ યોજાઈ રહી છે. વિક્રમ સિંહે તેમની અરજીમાં માગણી કરી હતી કે કોરોનાના તમામ નિયમો બાજુ પર મૂકીને જોરશોરથી ચૂંટણી પ્રચાર થઈ રહ્યો છે. અરજીમાં જે રાજ્યો અને કેન્દ્રશાસિત પ્રદેશોમાં ચૂંટણી યોજાઈ રહી છે ત્યાં તેમજ જાહેર અને કામના સ્થળો પર માસ્ક નહીં પહેરનારા લોકોને યોગ્ય દંડ કરવાનું ફરજિયાત કરવા કેન્દ્રને નિર્દેશ આપવા માગણી કરાઈ છે.
આ અરજીમાં કહેવાયું હતું કે, એક તરફ દેશમાં કોરોનાના કેસમાં તીવ્ર ઊછાળો આવી રહ્યો છે તો બીજી બાજુ પશ્ચિમ બંગાળ અને અસમમાં રોડ શો અને રેલીઓ કાઢવામાં આવી રહી છે. તેની સાથે જ અરજીમાં સામાન્ય લોકો વિરુદ્ધ માર્ગદર્શિકા કડકાઈથી લાગુ કરવા અને રાજનેતાઓને છૂટ હોવાનો મુદ્દો પણ ઉઠાવાયો હતો. વિક્રમ સિંહે અરજીમાં કહ્યું હતું કે સામાન્ય લોકો અને નેતાઓ વચ્ચે આ અંતર બંધારણની કલમ ૧૪ની ભાવના વિરુદ્ધ છે.
",ચૂંટણી પ્રચારમાં માસ્ક ફરજિયાત કેમ નહીં? કેન્દ્ર-પંચ જવાબ આપે : હાઈકોર્ટ
"
આદિવાસી સમાજના દહાણુના બ્રેઈનડેડ ખેડૂતના પરિવારે હૃદય, કિડની અને લીવરનું દાન કરી ચાર જણાને નવજીવન બક્ષ્યું છે. સુરતથી પ્રથમ વખત કોમર્શિયલ ફ્લાઈટમાં હૃદયને મુંબઈ મોકલી માલેગાંવની વિદ્યાર્થિનીમાં ટ્રાન્સપ્લાન્ટ કરાયું હતું. આમ, સુરતમાંથી આ ૧૪ હૃદય દાન કરાયું છે. જ્યારે છેલ્લા બે દિવસ દરમિયાન સુરતમાંથી બે હૃદય, બે કિડની, બે લીવર અને બે ચક્ષુઓનું દાન કરવામાં આવ્યું છે.
મહારાષ્ટ્ર, પાલઘરના દહાણુ તાલુકાના દેઉડપાડામાં આવેલા વિઠ્ઠુલનગરમાં રહેતા વિલાસ જયરામ ઘાટાલ (ઉં.વ.૩૦) ખેતીકામ કરી માતા-પિતા અને પત્ની સંગીતા, પુત્ર આયુષ (ઉં.વ.૫) તથા પુત્રી આદિતી (ઉં.વ.૩) સહિતના પરિવારનું ગુજરાન ચલાવતા હતા. ગત તા. ૧૫મીએ જન્માષ્ટીમીની ઉજવણીની ભાગરૃપે વિલાસે મિત્રો સાથે દહીં હાંડી ફોડવાના કાર્યક્રમમાં ભાગ લીધા હતો. ત્યારબાદ કાર્યક્રમ આટોપ્યાં બાદ વિલાસ દોરી છોડવા માટે ઝાડ ઉપર ચડતા નીચે પટકાયો હતો. જેમાં તેને માથામાં ગંભીર ઇજાઓ થવા સાથે બેભાન થઈ ગયો હતો. વલસાડ સિવિલમાં દાખલ કરાયેલા વિલાસને બ્રેઈન હેમરેજ અને મગજમાં લોહીનો ગઠ્ઠો જામી ગયો હોવાનું તબીબોએ જણાવ્યુું હતું. ત્યારબાદ ગત તા.૧૬મીએ તેને વધુ સારવાર અર્થે સુરત સિવિલમાં ખસેડાયો હતો. જ્યાં ગઈકાલે અહીંના ન્યૂરોસર્જન ડો. મેહલુ મોદી અને ન્યૂરોફિઝિશિયન ડો. પરેશ ઝાંઝમેરાએ વિલાસને બ્રેઈનડેડ ઘોષિત કર્યો હતો. ડોનેટ લાઈફના સભ્યોએ વિલાસને પરિવારને અંગદાનથી બીજા લોકોને મળનારા નવજીવનની વાત કરી હતી. જેને પગલે તેઓ બ્રેઈનડેડ વિલાસનું હૃદય, કિડની અને લીવર દાન કરવા સહમત થયા હતા.
ડોનેટ લાઈફના પ્રમુખ નિલેશ માંડલેવાલાએ જણાવ્યું હતું કે, સુરત સિવિલથી મુંબઈની ખાનગી હોસ્પિટલ સુધીની ૨૬૯ કિમીનું અંતર ૮૬ મિનિટમાં કાપી દાનમાં મળેલું હૃદય માલેગાંવની રહેવાસી રવિના શરદ અંતુરેકર (ઉં.વ.૨૦)માં ટ્રાન્સપ્લાન્ટ કરાયું છે. રવિના છેલ્લા છ માસથી હૃદયની તકલીફથી પીડિતી હતી. રવિના માલેગાંવની પુષ્પાતાઈ મહિલા કોલેજમાં એક્સ્ટર્નલ વિદ્યાર્થિની તરીકે બીએના ત્રીજા વર્ષમાં અભ્યાસ કરે છે અને તેણીની પિતા લોન્ડ્રીમાં નોકરી પરિવારનું ભરણ પોષણ કરે છે. તેમણે વધુમાં કહ્યું હતું કે, દાનમાં મળેલી એક કિડની ગાંધીધામના જિમી દાદલાની (ઉં.વ.૪૬), બીજી કિડની રાજસ્થાન, જાલાવારની મીતિકા સોની (ઉં.વ.૨૭) અને લીવર ભાવનગરના ઇશ્વર મેન્દાપડા (ઉં.વ.૩૮)માં ટ્રાન્સપ્લાન્ટ કરાયું હતું. અત્યાર સુધીમાં ડોનેટ લાઈફ દ્વારા ૨૧૯ કિડની, ૮૭ લીવર, ૬ પેન્ક્રિઆસ, ૧૪ હૃદય અને ૧૮૪ ચક્ષુઓનું દાન મેળવી ૫૦૭ લોકોને નવજીવન આપવામાં આવ્યું છે.
",દહાણુના મૃત ખેડૂતનું દિલ ધડકે છે માલેગાંવમાં!
"
ગુજરાતમાં લોકસભા ચૂંટણીને લઈને તૈયારીઓનો ધમધમાટ શરૂ થઈ ગયો છે. ત્યારે ગુજરાતમાં ભાજપ દ્વારા ‘મન કી બાત મોદી કે સાથ’ રથનું CM વિજય રૂપાણી અને પ્રદેશ પ્રમુખ જીતુ વાઘાણી દ્વારા પ્રસ્થાન કરાવવામાં આવશે.
મહત્વનું છે કે 26 લોકસભા બેઠક મુજબ આ રથનું પ્રસ્થાન કરાવવામાં આવશે. સાથે જ આ રથમાં ભાજપના સંકલ્પ પત્રને લઈને સૂચન પેટી પણ મુકાશે. જેમાં દરેક વ્યક્તિ મેનિફેસ્ટો અંગે પોતાનું સૂચન આપી શકશે.
મહત્વનું છે કે આગામી લોકસભા ચૂંટણીને લઈને તમામ પક્ષો એડીચોટીનું જોર લગાવી રહ્યાં છે. ત્યારે ભાજપ પણ ચૂંટણીને લઈને કોઈ પણ પ્રકારની કચાસ રાખવા નથી માગતું.
આગામી ચૂંટણીમાં પણ તમામ બેઠકો પર જીત હાંસલ કરવા માટે બીજેપી મહેનત કરી રહી છે. આ માટે બીજેપીએ જોડ-તોડની રાજનીતિ પણ શરૂ કરી દીધી છે.
સામાપક્ષે વિપક્ષ પણ લોકસભાની ચૂંટણીમાં બીજેપીના ગઢમાં ગાબડું પાડવા માટે મહેનત કરી રહ્યો છે. આ માટે રાહુલ ગાંધી આગામી 14મી ફેબ્રુઆરીના રોજ ગુજરાત આવશે તેમજ દક્ષિણ ગુજરાતમાંથી ચૂંટણી પ્રચારના શ્રીગણેશ કરાવશે.
","ગુજરાતમાં લોકસભા ચૂંટણીને લઈને તૈયારીઓનો ધમધમાટ, જાણો ભાજપના ‘મન કી વાત’"
"
એક તરફ સરકાર ભરતી મેળા યોજી બેરોજગાર યુવકોને રોજગારી મળતી હોવાનો દાવો કરે છે ત્યારે મૂળ મધ્ય પ્રદેશના અને હાલ ગોધરા ખાતે રહેતા અને ઉચ્ચ અભ્યાસ ધરાવતા યુવકે નોકરી ન મળતી હોવાના કારણે ગોધરાના બામરોલી રોડ પર આવેલ ભવાનીનગર પાસે બુટ ચંપલ રિપેરિંગ સેન્ટર ફૂટપાથ પર ચાલુ કર્યું છે અને જે સેન્ટરનું નામ રાખવામાં આવ્યું છે શિક્ષિત બેરોજગાર દ્વારા સંચાલિત બુટ ચંપલ રીપેરીંગ સેન્ટર.
ચોક્કસથી સૌને એક સમયે આશ્ચર્ય તો થાય પરંતુ ખરેખર સાચી વાસ્તવિકતા એ છે કે, ઉચ્ચ અભ્યાસ ધરાવતા યુવકે સરકારના અનેક ભરતી મેળામાં રોજગારી મેળવવા માટે ફોર્મ ભર્યા પરંતુ ન તો નોકરી મળી ન તો કોઈ ખાનગી કંપનીમાં એપ્રેન્ટીસમાં પ્રવેશ મળ્યો અને આખરે પોતાનું જીવન નિર્વાહ કરવા માટે ફૂટપાથ પર બુટ ચંપલ રિપેરિંગનો સ્ટોલ લગાવીને માસિક છ થી આઠ હજારની આવક મેળવી રહ્યો છે અને પોતાનું જીવન નિર્વાહ કરી રહ્યો છે.

બીકોમ ફાઇનલ સુધીનો અભ્યાસ અને ત્યાર બાદ સારી એવી નોકરી મળી રહે તેના માટે કાલોલ તાલુકાના અડાદરા ગામે આવેલી ઔદ્યોગિક તાલીમ સંસ્થામાં કોમ્પ્યુટરનો પણ અભ્યાસ કરી ચુકેલો ઓમવીર માન્ડર(24). જે મૂળ મધ્યપ્રદેશના ઇન્દોર શહેરનો રહેવાસી છે જે નાનપણથી જ ગોધરામાં પોતાના મામાના ઘરે રહે છે અને તેને એકથી દસ ધોરણ સુધીનો અભ્યાસ ગોધરામાં જ કર્યો હતો અને ત્યારબાદ ધોરણ 11, 12 અને કોલેજ માટે પોતાના વતન ઇન્દોરમાં ગયો હતો ત્યાં તેને બીકોમ ફાઇનલ સુધી કોલેજમાં અભ્યાસ કર્યો હતો અને ત્યારબાદ પરત ગોધરા મામાના ઘરે આવી ગયો હતો. આટલો ઉચ્ચ અભ્યાસ કર્યો હોવા છતાંય આ અભ્યાસમાં કોઈ કમી રહી હોવાનો અહેસાસ થતા તેને કાલોલ તાલુકાના અડાદરા ગામે આવેલી ઔદ્યોગિક તાલીમ સંસ્થામાં કોમ્પ્યુટર ટ્રેનિંગ કોર્ષ કર્યો હતો અને ત્યારબાદ સરકાર દ્વારા યોજવામાં આવતા ભરતી મેળામાં અનેક વખત નોકરી મેળવવા માટે પોતાનું નામ રજીસ્ટ્રેશન કરાવતો હતો. પરંતુ સરકારના આટલા આટલા ભરતી મેળા થયા હોવા છતાંય રોજગારીની તકો ઉભી ન થઈ હતી. સરકાર દ્વારા કરવામાં આવતા ભરતી મેળાઓને આ યુવાનની દુકાને આવતા યુવાનો પણ વખોડી રહ્યા છે.
ભરતી મેળાઓમાં અનેકવાર નોકરી અને ખાનગી કંપનીઓમાં એપ્રેન્ટીસ માટે અરજીઓ કરીને થાકેલા આ યુવાને આખરે ગોધરાના બામરોલી રોડ ખાતે આવેલ ભવાની નગર પાસેના ફૂટપાથ પર બુટ ચંપલ રિપેરિંગનો સ્ટોલ શરૂ કર્યો ને જે સ્ટોલ પર બેનર લગાવ્યું શિક્ષિત બેરોજગાર દ્વારા સંચાલિત બુટ ચંપલ રીપેરીંગ સેન્ટર આવું વાંચીને ત્યાંથી પસાર થતા દરેક લોકોના મનમાં આશ્ચર્ય જરૂરથી થાય, પરંતુ કોઈ પણ વ્યક્તિને પોતાનું જીવન નિર્વાહ માટે કંઈકને કંઈક તો કરવું જ પડતું હોય છે.
ઓમવીરના મામા પણ પોતે ગોધરાના કલાલ દરવાજા વિસ્તારમાં મોચી કામ કરી રહ્યા છે જેમની પાસેથી તે આ મોચીકામ શીખ્યો હતો. જયારે ઓમવીરના પિતા પણ ઇન્દોરમાં પોલીસ હેડ કોન્સ્ટેબલ હતા અને જેઓ અત્યારે નિવૃત છે. પરંતુ આ યુવાને પહેલાથી જ મામાના ઘરે રહી અભ્યાસ બાદ ટૂંકા સમય માટે એક મિલમાં પણ નોકરી કરી પરંતુ તેના અભ્યાસ પ્રમાણે જોઈએ તેટલા પ્રમાણમાં રોજગારી ઉભી ન થતા મોચી કામની કામગીરી શરૂ કરી. અને હાલ દર માસે છ થી આઠ હજારની આવક મેળવી રહ્યો છે. ત્યારે ભરતી મેળા થકી રોજગારી મળતી હોવાની વાતો કરતી સરકાર માટે આ યુવાન ઉદાહરણ રૂપ છે અને આ યુવકે બે માસથી પોતાનું જીવન નિર્વાહ કરવા માટે ફૂટપાથ પર મોચીકામની કામગીરી શરૂ કરી છે.
",‘ગુજરાતનાં શિક્ષિત બેરોજગાર યુવાને’ કર્યું એવું કારનામું જાણીને રહી જશો દંગ
"- ધ્રોલ નજીક ખારવા ચોકડી પાસેથી બે શખ્સો ઇંગ્લિશ દારૂ સાથે પકડાયા: પોરબંદરમાં 24 બોટલ દારૂ સાથે બાઇક ચાલક ઝબ્બે
રાજકોટ, તા. 04 જાન્યુઆરી 2021, શુક્રવાર
માળિયાના નવાગામથી વીરવિદરકા ગામ જવાના રસ્તા પર દારૂના કટિંગ સમયેપોલીસે દરોડો પાડીને વિદેશી દારૂની 48 બોટલ કબજે કરી હતી. નવાગામના આરોપી મોહસીન ઉર્ફે ડીકો મયુદિન સંઘવાણી, આરીફ મયુદિન સંઘવાણી અને બે અજાણ્યા ઈસમો કાર અને અન્ય ફોર વ્હીલ ગાડીમાં ઈંગ્લીશ દારૂનું કટિંગ કરતા હતા. દરોડો પાડતાં ચારેય ઈસમો નાસી ગયા હતા.
જામનગર જિલ્લાના ધ્રોલ નજીક ખારવા ચોકડી પાસે પોલીસે જામનગરના વતની અલ્તાફ હુસેનભાઈ ચાવડા અને ધ્રોલના વિનોદ ભવાનભાઇ ડાંગર નામના બે શખ્સોને બે નંગ ઈંગ્લીશ દારૂની બોટલ સાથે પકડ્યા હતા. મોરબી તાલુકા પોલીસે મકનસર ગામની સીમમાંથી રીક્ષાને આંતરી તલાશી લેતા દેશી દારૂ લીટર 150 કીમત રૂ. 3000 સાથે આરોપી શાહરૂખ જબ્બાર ભટ્ટી અને શાહરૂખ આદમ લધાણીને ઝડપી લેવાયા છે તો અન્ય આરોપી રફીક હબીબ સંધી અને રજીયા જુઅબ ઇલ્યાસ કટિયાના નામો ખુલ્યા હતા.
જ્યારે પોરબંદરમાં કડિયાપ્લોટમાં અલ્ફાઝ અજીત બાબર નામના શખ્સને પોલીસે 24 બોટલ વિદેશી દારૂ સાથે પકડ્યો હતો. આદિત્યાણાના બાબુ હમીર ગુરગુટિયા પાસેથી દારૂ મેળવ્યાની તેણે કબૂલાત આપી હતી. બોખીરા 3 માલઈલ પાસે બિયરના 5 ટીન સાથે પોલીસે હરસુખ મોહન જોશી નામના શખ્સને પકડ્યો હતો. કુછડીના રાણા સુકા કુછડિયા પાસેથી તેણે બિયર મેળવ્યાનું કબૂલ્યું હતું. જ્યારે લકડીબંદરમાં એક બોટલ વિદેશી દારૂ સાથે સુરેશ ઉર્ફે સુરિયો પાંચા સોલંકીને પોલીસે ઝડપ્યો હતો.
","માળિયામાં દારૂના કટિંગ સમયે દરોડો, ચારેય બૂટલેગર ફરાર"
"- આ જ પ્રકારની લેખિત ફરિયાદ જદયુ, અન્નાદ્રમુક, આરપીઆઈ, એનપીપી, એજીપી સહિતના ભાજપના સહયોગી દળો દ્વારા પણ નોંધાવવામાં આવશે
નવી દિલ્હી, તા. 18 ઓગષ્ટ, 2021, બુધવાર
રાજ્યસભામાં હંગામો કરનારા સદસ્યો વિરૂદ્ધ કાર્યવાહી માટે સત્તારૂઢ ગઠબંધન અને વિપક્ષના સાંસદોની એક સમિતિ બનાવવામાં આવી શકે છે. સૂત્રો દ્વારા આ માહિતી મળી છે. આશરે 7થી 9 જેટલા વરિષ્ઠ સદસ્યો આ સમિતિનો હિસ્સો બની શકે છે. એક મહિનાની અંદર તેમને પોતાનો રિપોર્ટ અને ભલામણો આપવા માટે કહેવામાં આવી શકે છે. 
સૂત્રો દ્વારા કહેવા પ્રમાણે સરકાર તે સાંસદો પર આકરી કાર્યવાહી કરવા ઈચ્છે છે જેમણે ચોમાસુ સત્ર દરમિયાન સંસદમાં હંગામો કર્યો. આ પ્રકારના વિક્ષેપના કારણે આશરે 130 કરોડ રૂપિયા કરતા વધારેનું નુકસાન થયું છે. રવિવારે સરકારે ઉપરાષ્ટ્રપતિ વેંકૈયા નાયડુ, જે રાજ્યસભાના સભાપતિ પણ છે તેમને એક લેખિત ફરિયાદ મોકલી હતી જેમાં સાંસદોનું નામ લખવામાં આવેલું હતું. 
7 કેન્દ્રીય મંત્રીઓના એક પ્રતિનિધિમંડળે નાયડુની મુલાકાત લીધી હતી અને તેમને ફરિયાદ સોંપી હતી જેમાં કોંગ્રેસ, તૃણમૂલ કોંગ્રેસ, શિવસેના, વામ દળો અને આમ આદમી પાર્ટીના 15થી વધારે સાંસદોના નામ સામેલ છે. 
આ જ પ્રકારની લેખિત ફરિયાદ જદયુ, અન્નાદ્રમુક, આરપીઆઈ, એનપીપી, એજીપી સહિતના ભાજપના સહયોગી દળો દ્વારા પણ નોંધાવવામાં આવશે. સરકારના કહેવા પ્રમાણે સાંસદ ટેબલ પર ચઢી ગયા હતા અને કાર્યવાહી દરમિયાન મહિલા માર્શલને ધક્કો મારવામાં આવ્યો હતો. સીસીટીવી ફુટેજમાં પણ વિપક્ષી સદસ્યો રાજ્યસભાની અંદર સુરક્ષા કર્મચારીઓ સાથે ધક્કા-મુક્કી કરતા જોવા મળ્યા હતા. 
",રાજ્યસભામાં હંગામો કરનારા સાંસદો વિરૂદ્ધ કાર્યવાહી માટે રચાઈ શકે છે સમિતિઃ સૂત્ર
"ન્યૂઝ18 ગુજરાતી : અભિનેતા સલમાન ખાન શું પોતાની રાજકીય કારકિર્દી શરૂ કરી રહ્યો છે? શું તે મધ્ય પ્રદેશથી કોંગ્રેસની ટિકિટ પર લોકસભાની ચૂંટણી લડશે? ભોપાલમાં મધ્ય પ્રદેશના સીએમ કમલનાથે કંઈક આવા જ સંકેત આપ્યા છે. જોકે, તેમણે મગનું નામ મરી પાડ્યું ન હતું. સલમાન ખાન એપ્રિલમાં 18 દિવસ સુધી મધ્ય પ્રદેશમાં રોકાશે.
ભોપાલમાં આજે સીએમ કમલનાથે પોતાની સરકારનું રિપોર્ટ કાર્ડ રજુ કરવા માટે પ્રેસ કોન્ફરન્સ કરી હતી. પ્રેસ કોન્ફરન્સ ખતમ જ થવાની હતી ત્યારે સીએમએ કહ્યુ કે હું રાજનીતિથી અલગ કંઈક વાત કરવા માંગું છું. બાદમાં તેમણે કહ્યું કે મારી સલમાન ખાન સાથે વાત થઈ છે. સલમાન ખાન 1 એપ્રિલથી 18મી એપ્રિલ સુધી મધ્ય પ્રદેશમાં રહેશે. કમલનાથે જણાવ્યું કે અમે સલમાન ખાનને મધ્ય પ્રદેશમાં યોગદાન આપવાની અપીલ કરી છે. સંસ્કૃતિ અને પર્યટનને પ્રમોટ કરવા માટે અમારી સલમાન સાથે વાત થઈ છે.
સીએમ કમલનાથની આવી જાહેરાત બાદ સલમાન ખાન મધ્ય પ્રદેશની ચૂંટણી લડી રહ્યો હોવાની તેમજ તે કોંગ્રેસ પાર્ટી માટે પ્રચાર કરશે તેવી અટકળોને વેગ મળ્યો છે. આ એ સમય હશે જ્યારે લોકસભા ચૂંટણી માટે આચાર સંહિતા લાગૂ થઈ ગઈ હશે. એવામાં સલમાન સરકારની કોઈ યોજના માટે પ્રચાર તો નહીં કરી શકે. માટે જ અંદાજ લગાવવામાં આવી રહ્યો છે કે શું સલમાન લોકસભાની ચૂંટણી તો નથી લડી રહ્યો ને? મીડિયાએ જ્યારે સીએમને સલમાન ચૂંટણી લડી રહ્યો હોવા અંગે પૂછ્યું ત્યારે તે કોઈ જવાબ આપ્યા વગર ચાલ્યા ગયા હતા.",શું MPના સીએમનું એવું કહેવું છે કે સલમાન ખાન લોકસભાની ચૂંટણી લડશે?
"કેતન પટેલ, બારડોલી : રાજ્યમાં દારૂબંધી હોવા છતા બુટલેગરો દારૂ ઘુસાડવા અવનવા આઈડીયા અપનાવતા હોય છે. ત્યારે પોલીસ પણ બુટલેગરોના ઈરાદા પર પાણી ફેરવી દેવા બાતમીદારોની મદદથી રોજે-રોજ દારૂ ઝડપી પાડતી હોવાનું સામે આવે છે. આજે સુરત જિલ્લા LCBની ટીમે કામરેજ તાલુકાના ધોરણ પારડી ગામ નજીકથી 19.56 લાખ રૂપિયાના વિદેશી દારૂ ભરેલા ટેમ્પો સાથે બેની અટક કરવામાં આવી છે. આ દારૂ મુંબઈથી અમદાવાદ તરફ લઈ જવાય રહ્યો હતો.
પ્રાપ્ત માહિતી અનુસાર, સુરત જિલ્લા લોકલ ક્રાઈમ બ્રાન્ચની ટીમ કામરેજ અને કીમ પોલીસ સ્ટેશન વિસ્તારમાં પેટ્રોલિંગમાં હતી તે સમયે ખાનગી રાહે બાતમી મળી હતી કે, મુંબઇ તરફથી એક ટેમ્પો નંબર MH 11 AL 4724માં વિદેશી દારૂનો જથ્થો ભરી વલસાડ, નવસારી, સુરત થઈ અમદાવાદ તરફ જઈ રહ્યો છે.
આ બાતમીના આધારે પોલીસે કામરેજ તાલુકાના ધોરણ પારડી ગામની સીમમાં મુંબઈથી અમદાવાદ જતા નેશનલ હાઇવે નંબર 48 પર વોચ ગોઠવી હતી. તે સમયે બાતમી મુજબનો ટેમ્પો આવતા પોલીસે તેને રોકી તપાસ કરતા અંદરથી અલગ અલગ પૂંઠાના બોક્સમાં વિદેશી દારૂનો જથ્થો મળી આવ્યો હતો.
પોલીસે ચાલક લક્ષ્મણ સવજી રબારી( રહે, ઉદયપુર રાજસ્થાન) અને ગોવિંદલાલ જવાનાજી રબારી (રહે ઉદયપુર રાજસ્થાન)ની ધરપકડ કરી હતી. ટેમ્પોમાંથી 13656 બોટલ કિંમત રૂ. 19.56 લાખ રૂપિયાનો વિદેશી દારૂ મળી આવ્યો હતો. આ ઉપરાંત આયશર ટેમ્પો કિંમત રૂ. 10 લાખ, રોકડા રૂ. 3400 અને 2 મોબાઈલ કિંમત રૂ. 5500 મળી કુલ 29 લાખ 64 હજાર 900 રૂપિયાનો મુદ્દામાલ કબ્જે કર્યો હતો. પોલીસે દારૂ ભરાવી આપનાર ગોવાના રમેશ બીશ્નોઈ અને પનવેલ સુધી દારૂ આપવા આવનાર રમેશ નામના શખ્સને વોન્ટેડ જાહેર કર્યા હતા.","બારડોલી : બુટલેગરો બેફામ, 19.56 લાખના વિદેશી દારૂ ભરેલા ટેમ્પો સાથે બે ઝડપાયા"
"પંજાબને ભારતથી અલગ કરી ખાલિસ્તાન બનાવવાની માંગને લઈ શિખ સમુદાય સાથે જોડાયેલો અલગાવવાદી સમૂહ રવિવારે લંડનમાં મોટા સ્તરે એક રેલી કરવા જઈ રહ્યો છે. આ લોકોએ લંડનના ટ્રાફલગર સ્કાયર પર રાઈટ ટૂ સેલ્ફ-ડિટેરમિનેશનનો અવાજ બુલંદ કરવા માટે આ રેલી બોલાવી છે. આ હેઠળ આઝાદ પંજાબ માટે આ લોકો રેફરેંડમ 2020 અટલે કે જનમત સંગ્રહની માંગ કરી રહ્યા છે. જ્યારે આ રેલીના વિરોધમાં ભારતીય અધિકારીઓએ વી સ્ટેન્ડ વિદ ઈન્ડીયાના બેનર હેઠળ સ્વતંત્રતા દિવસ સમારોહ મનાવવાની જાહેરાત કરી છે.
રેફરેંડમ 2020ને લઈ ઈંગ્લેન્ડમાં રવિવારે પ્રસ્તાવિત કટ્ટરપંથીઓના પ્રદર્શનને દેખતા પંજાબ પોલીસે સુરક્ષા વધારી દીધી છે. પોલીસનું કહેવું છે કે, પંજાબમાં આની કોઈ અસર નથી, પરંતુ સાવચેતીના પગલે સુરક્ષા વ્યવસ્થા વધારવામાં આવી છે.
શિખ ફોર જસ્ટિસના કાયદા સલાહકાર ગુરપતવંત સિંહ પન્નમનું કહેવું છે કે, આ રેલીનો ઈરાદો લંડન ડિક્લેરેશનને યૂએનમાં રાખવાનો છે. સાથે તેમના સભ્ય દેશોને એ બતાવવાનું છે કે, પંજાબની સ્વતંત્રતા સ્થિતિ જે પહેલા અસ્તિત્વમાં હતી, તેને ફરીથી સ્થાપિત કરવી જોઈએ.
એસજેએફ પ્રમાણે, આ રેલીમાં સામેલ થવા માટે શિખ સમુદાયના લોકો દુનિયાભરમાંથી લંડન પહોંચી રહ્યા છે. ખાસકરીને બ્રિટનના શિખ મોટી સંખ્યામાં રેલીમાં સામેલ થવા માટે પહોંચી રહ્યા છે. ભારત સરકારે આ રેલીનો સખત વિરોધ કર્યો છે. સરકારે લંડનમાં પ્રદર્શન કરી રહેલા આ લોકોને અલગાવવાદી જાહેર કર્યા છે.
આ બાજુ આ રેલી બ્રિટનમાં ભારતીય અધિકારીઓ માટે માથાનો દુખાવો બની છે. કેટલાક શીખ ખાલિસ્તાની સંગઠનોએ પણ આના પર શક જાહેર કરી આ રેલીથી અળગા રહેવાનો નિર્ણય લીધો છે. સોશિયલ મીડિયા પર કેટલાએ શિખ સમુદાયના લોકો આ રેલીનો વિરોધ કરીને શિખ અને ભારતીય લોકો વિરુદ્ધ તણાવ વધારવાનો આરોપ લગાવી રહ્યા છે.
બંને ગ્રુપ તરફથી હજારો લોકોના ટ્રેફલગર સ્કાયર પહોંચવાની આશા રાખવામાં આવી રહી છે, કારણ કે, બ્રિટને કહ્યું છે કે, તે કોઈ પણ ગ્રુપને શાંતીપૂર્વક પ્રદર્શન કરવાથી નહી્ં રોકે.
એવામાં ભારતના વિદેશ મંત્રાલયે ગુરૂવારે એક નિવેદન જાહેર કરી બ્રિટનના આ નિર્ણય પર નિરાશા વ્યક્ત કરી છે. વિદેશ મંત્રાલયના પ્રવક્તા રવીશકુમારે કહ્યું કે, અમે કહ્યું છે કે, આ રેલીનો ઈરાદો હિંસા, અલગાવવાદ અને નફરત ફેલાવવાનો છે. અમે આશા રાખીએ છીએ કે, તે જ્યારે આવા મામલા પર નિર્ણય કરે, તો સંબંધોના વ્યાપક પરિપ્રેક્ષ્યને ધ્યાનમાં રાખે.
વિદેશ મંત્રાલયના પ્રવક્તા રવીશકુમારે ગુરૂવારે મીડિયા બ્રિફિંગમાં કહ્યું કે, અમે પસંદગીના મિશનોને લંડનના આયોજનના સંદર્ભમાં ઘટનાક્રમ પર દેખરેખ રાખવા માટે કહ્યું છે.","અલગ ખાલિસ્તાનની માંગને લઈ લંડનમાં અલગાવવાદીઓની રેલી, ભારત નારાજ"
"
ગુજરાત સ્ટેટ લો કમિશને (ય્જીન્ઝ્ર) તેમના રિપોર્ટમાં યૌન સંબંધિત કેસના ગુનેગારો ( સેક્યુઅલ ઓફેન્ડર્સ) મુદ્દે, આકરું વલણ અપનાવીને ભલામણ કરી છે કે, ‘આવા ગુનેગારોના શરીરમાં ઈંજેક્શન વડે મહિલાના હોર્મોન નાખો અને તેમને નપુંસક બનાવી દો. આ પછી, તેનું નામ જાહેર કરો. જેથી, સમાજમાં રહેલા ગુનાહિત માનસિકતાવાળા લોકો સુધી સંદેશ પહોંચે અને ભવિષ્યમાં આવો ગુનો આચરે નહીં.‘ ય્જીન્ઝ્રએ તો એ પણ ભલામણ કરી છે કે, ‘બાળકો, છોકરીઓ, મહિલાઓ સાથેના જાતીય હિંસાના કેસમાં કોઈ દોષિત પુરવાર થાય કેમિકલની મદદથી તેનું લિંગોચ્છેદન ( ખસીકરણ) કરી નાખો.‘ આ કાયદાકીય બોડી કહે છે કે, ‘પોક્સો (પ્રોટેક્શન ઓફ ચિલ્ડ્રન ફ્રોમ સેક્સુઅલ ઓફેન્સ) એક્ટ હેઠળ દુષ્કર્મ અને હત્યાના કેસમાં ફાંસીની સજાની ભલામણ છે.
જો કે, ગુજરાતમાં પોક્સોના કાયદાનો યોગ્ય રીતે અમલ થતો નથી. વિવિધ પ્રવર્તમાન કાયદામાં જરૃરી સુધારા અને સૂચનની જરૃર છે, તેના પર જીએસએલસી તેનો રિપોર્ટ લેજિસ્લેટિવ અને પાર્લામેન્ટરી બાબતોના વિભાગને ૧૬ માર્ચે સુપરત કરેલો છે. જેમાં, છોકરીઓ, બાળકો અને મહિલાઓ સામે થતાં જાતીય ગુનાઓને રોકવા માટે પ્રવર્તમાન ક્રિમિનલ કાયદાઓમાં આકરી જોગવાઈઓને ઉમેરવાની ભલામણ કરાઈ છે. સુપ્રીમ કોર્ટના નિવૃત્ત જસ્ટિસ એમ. બી. શાહ એ જીએસએલસીના અધ્યક્ષ છે. જેઓ, સ્વીસબેંકમાંથી કાળુનાણું પરત લાવવા માટેની એસઆઈટીના અધ્યક્ષ પણ છે.
આ કાયદાકીય બોડી વધુ ભલામણ એ પણ કરી છે કે, ‘પ્રવર્તમાન ક્રિમિનલ કાયદાઓમાં વધુ આકરી જોગવાઈઓને ઉમેરવાની જરુર છે. જ્યુડિશિયરીને નિર્દેશ આપો કે, જ્યારથી ફરિયાદ દાખલ થઈ હોય તે તારીખથી ત્રણ માસના સમયગાળામાં આવા કેસ પરનો નિર્ણય લે અને તેનો નિકાલ કરે. કેસને એક વખત પણ મુલતવી ન રાખો અને બંને પક્ષના વકીલોને હાજર રહેવા કહો. દુષ્કર્મ, સામુહિક દુષ્કર્મ, અન્ય જધન્ય અપરાધ અને જાતીય ગુનાઓમાં આરોપીને ઓછામાં ઓછી ૨૦ વર્ષની સજા રાખો. એક કરતા વધુ હત્યા, એસિડ હુમલા, દુષ્કર્મ, સામુહિક દુષ્કર્મ અને અન્ય જાતીય ગુનાઓમાં આકરા દંડ સાથે આજીવન કેદ ફટકારો, ફર્લો કે પેરોલની મંજૂરી આપો નહીં.‘
જીએસએલસીનંુ અવલોકન છે કે, ‘પોક્સોના કાયદા હેઠળના અસંખ્ય કેસ કોર્ટમાં પડતર છે અને સમયસર તેની સુનાવણી થતી નથી. પોક્સોના કાયદાનો અમલ ડર્યા અને તરફેણ વગર કરવામાં આવે. ખાસ કોર્ટ ચાર્જશીટ થયાના ત્રણ માસમાં કેસની ટ્રાયલ પૂર્ણ કરે. જરૃર પડે તો વધુ કોર્ટ શરૃ કરો.‘
","‘દુષ્કર્મ કેસના દોષિતોને નપુંસક બનાવવાની અથવા લિંગોચ્છેદનની સજાની જોગવાઈ કરો’, ગુજરાત રાજ્ય કાયદા પંચની વિવાદાસ્પદ ભલામણો"
"
પ્રધાનમંત્રી નરેન્દ્ર મોદી (PM Modi) આજથી બાંગ્લાદેશ (Bangladesh) ના બે દિવસના પ્રવાસ માટે ઢાકા પહોંચી ગયા છે. દુનિયાભરમાં કોરોના વાયરસ (Corona virus)ના સંક્રમણને કારણે પીએમ મોદી 497 દિવસ બાદ કોઈ વિદેશ પ્રવાસ પર છે. આજે રાજકોટથી ચિંતાજનક સમાચાર સામે આવ્યા છે. રાજકોટની કોવિડ હોસ્પિટલમાં (Rajkot Covid Hospital) 8 દર્દીઓનાં મોત થતાં ખળભળાટ મચી જવા પામ્યો છે. જો કે આ આઠ દર્દીઓનાં મોત મામલે અંતિમ નિર્ણય ડેથ ઓડિટ કમિટી લેશે.
આજે રાજકોટથી ચિંતાજનક સમાચાર સામે આવ્યા છે. રાજકોટની કોવિડ હોસ્પિટલમાં (Rajkot Covid Hospital) 8 દર્દીઓનાં મોત થતાં ખળભળાટ મચી જવા પામ્યો છે. જો કે આ આઠ દર્દીઓનાં મોત મામલે અંતિમ નિર્ણય ડેથ ઓડિટ કમિટી લેશે.
વધુ વાંચવા કરો ક્લિક-2: માસ્કના દંડને લઈ હવે ખુદ સુરત મેયર અવઢવમાં, હવે કહ્યું- કાયદાકીય કાર્યવાહી એની રીતે થશે
સુરતમાં નવાં ચૂંટાઈને આવેલાં મેયરે (Surat Mayor) આવતાંની સાથે જ વિવાદમાં રહેવાનું શરૂ કરી દીધું હતું. ગત રોજ તેઓએ જોરશોરથી એલાન કર્યું કે, સુરતમાં માસ્ક ન પહેરનાર લોકોનો દંડ (Mask Fine) લેવામાં નહીં આવે. જો કે આ મામલે હવે ખુદ મેયર પોતે અવઢવમાં આવી ગયા છે. અને હવે તેઓએ જણાવ્યું છે કે, કાયદાકીય કાર્યવાહી એની રીતે થશે.
<
>
વધુ વાંચવા કરો ક્લિક-3: 497 દિવસ PM મોદી ‘ઘર’ની બહાર નિકળ્યા, બાંગ્લાદેશ PM શેખ હસીનાએ કર્યું સ્વાગત
પ્રધાનમંત્રી નરેન્દ્ર મોદી (PM Modi) આજથી બાંગ્લાદેશ (Bangladesh) ના બે દિવસના પ્રવાસ માટે ઢાકા પહોંચી ગયા છે. દુનિયાભરમાં કોરોના વાયરસ (Corona virus)ના સંક્રમણને કારણે પીએમ મોદી 497 દિવસ બાદ કોઈ વિદેશી પ્રવાસ પર છે.
<
>
વધુ વાંચવા કરો ક્લિક-4: બાંગ્લાદેશથી PM મોદી પાડશે એક કાંકરે અનેક નિશાન, ચીન-PAKને સંદેશ તો બંગાળની બદલાશે હવા
પ્રધાનમંત્રી નરેન્દ્ર મોદી (PM Modi) આજથી બે દિવસ માટે બાંગ્લાદેશ (Bangladesh)ના પ્રવાસે છે. પીએમ મોદી બાંગ્લાદેશની આઝાદીની સ્વર્ણ જ્યંતિ કાર્યક્રમમાં મુખ્ય અતિથિના રૂપમાં હાજરી આપશે. આ ઉપરાંત પણ પીએમ મોદી અનેક કાર્યક્રમોમાં ભાગ લેશે.
<
>
વધુ વાંચવા કરો ક્લિક-5: બ્રિટનની મહારાણીની દિકરી સમયસર હોસ્પિટલ ના પહોંચી શકતા બાથરૂમમાં જ આપ્યો દિકરાને જન્મ
બ્રિટનના મહારાણી ક્વીન એલિઝાબેઠ-2ની પૌત્રી જારા ટિંડલે દીકરાને જન્મ આપ્યો હતો. જારા સમયસર હોસ્પિટલ નહોતી પહોંચી માટે તેણે પોતાના ઘરના બાથરુમમાં જ ડિલીવરી કરવી પડી હતી. દીકરાનું નામ લુકાસ ફિલિપ ટિંડલ રાખવામાં આવ્યું છે.
<
>
વધુ વાંચવા કરો ક્લિક-6: Stock Market: શેર બજારમાં ભારે તેજી, નિફ્ટી 14450ની પાર, સેન્સેક્સમાં 514 અંકનો ઉછાળો
માર્કેટની શરૂઆત સારી તેજી સાથે થઈ છે. નિફ્ટી(Nifty) 181.40 પોઇન્ટની મજબૂતી સાથે 14,506.30ના સ્તર પર કારોબાર કરી રહ્યો છે. તે જ સમયે, સેન્સેક્સ(Sensex) 514.93 પોઇન્ટ એટલે કે 1.06 ટકાના વધારા સાથે 48,955.05 પર જોવા મળી રહ્યો છે.
<
>
વધુ વાંચવા કરો ક્લિક-7: યૂવરાજ સિંહનો નવો લૂક સોશિયલ મીડિયામાં વાઈરલ, એક્સ ગર્લફ્રેન્ડે કરી મજેદાર કોમેન્ટ
ટીમ ઈન્ડિયાના પૂર્વ સ્ટાર ઓલરાઉન્ડર યુવરાજ સિંહ (Yuvraj Singh) હાલમાં જ પોતાના નવા લુકને કારણે ચર્ચામાં છે. યુવીએ તેનો એક ફોટો ઇન્સ્ટાગ્રામ પર શેર કર્યો છે, ત્યારબાદ બધાએ તેના પર કોમેન્ટ કરવાની શરૂ કરી દીધી હતી. બોલિવૂડ એક્ટ્રેસ કિમ શર્મા(Kim Sharma) એ પણ યુવરાજ સિંહના નવા લુક પર કોમેન્ટ કરી છે.
<
>
વધુ વાંચવા કરો ક્લિક-8: સુશાંત કેસ: બહેન પ્રિયંકાએ રિયા ચક્રવર્તી વિરૂદ્ધ સુપ્રીમ કોર્ટના દરવાજા ખખડાવ્યા
બોલિવુડના દિવંગત અભિનેતા સુશાંત સિંહ રાજપૂત (Sushant Singh Rajput)ની બહેન પ્રિયંકા સિંહ (Priyanka Singh) એ સુપ્રીમ કોર્ટ (Supreme Court)ના દરવાજા ખખડાવ્યા છે. પ્રિયંકા સિંહે બોમ્બે હાઇકોર્ટ (Bombay Highcourt)ના નિર્ણયને સુપ્રીમ કોર્ટમાં પડકાર્યો છે
<
>
વધુ વાંચવા કરો ક્લિક-9: આ ટેલિકોમ કંપનીના ગ્રાહકો હવે WhatsApp પર મેસેજ કરીને રીચાર્જ અને બિલ પેમેન્ટ કરી શકશે
હમણાં સુધી ગ્રાહકો પાસે Vi App, Paytm અને ડિજિટલ ટ્રાંઝેક્શન પ્લેટફોર્મની સાથે જ ઓફલાઇન રિચાર્જની સુવિધા હતી. પરંતુ વોડાફોન-આઇડિયાની નવી જાહેરાત પછી હવે વપરાશકર્તાઓ પોપ્યૂલર ઇન્સ્ટન્ટ મેસેજિંગ એપ્લિકેશન વોટ્સએપની નવી સર્વિસ વોટ્સએપ પેમેન્ટ (WhatsApp Payment)) દ્વારા રિચાર્જ અને ચૂકવણી કરી શકે છે
<
>
વધુ વાંચવા કરો ક્લિક-10: કેતુ કરશે નક્ષત્ર પરિવર્તન, આ રાશિના જાતકોને થશે મહાલાભ, આ લોકોને થશે ભયંકર નુકસાન
જ્યોતિષ શાસ્ત્રમાં, કેતુ ગ્રહને આધ્યાત્મિકતા, અસ્થિરતા, મુક્તિ વગેરેનું પરિબળ માનવામાં આવે છે. જ્યોતિષ શાસ્ત્રમાં રાહુની પાસે કોઈ રાશિની નિશાની નથી. પરંતુ ધનુરાશિમાં, તેઓ ઉચ્ચ માનવામાં આવે છે અને મિથુન રાશિમાં તે ઓછું છે. આ ગ્રહનું કોઈ વાસ્તવિક સ્વરૂપ અથવા આકાર નથી
","[email protected] PM: 497 દિવસ PM મોદી ‘ઘર’ની બહાર નીકળ્યા, રાજકોટની કોવિડ હોસ્પિ.માં 8નાં મોતથી ફફડાટ"
"અમદાવાદ,મંગળવાર
મેઘાણીનગર વિસ્તારમાં સોમવારે મધરાતે બે શખ્સો તલવાર તથા છરી સાથે ઘરમાં ઘૂસી ગયા હતા અને શ્રમજીવી મહિલાને માર મારીને ઘાતક હથિયારો બતાવીને ડરાવ્યા બાદ પર્સમાંથી રોકડા રૃ.૩૦૦૦ અને પડોશી મહિલાના રૃ.૨૦,૦૦૦ના સોનાના દોરાની લૂટ ચલાવીને ધમકી આપીને નાસી ગયા હતા.
મહિલાને માર મારીને હવે તમારુ  જીવવું હરામ કરી નાંખીશું ઃ પોલીસમાં ફરિયાદ કરશો તો જાનથી મારી નાંખીશુ કહી બે  શખ્સો રૃ. ૩૦ હજારની મતા લૂંટી ચલાવી ફરાર
 આ કેસની વિગત એવી છે, કે  મેઘાણીનગર વિસ્તારમાં ભાર્ગવ રોડ પર ચંદનનગર પાસે મહાવીરસિંહની ચાલીમાં રહેતા રત્નાબહેન રામજીતસિંહ ચૌહાણે મેઘાણીનગર પોલીસ સ્ટેશનમાં  ભાર્ગવ રોડ પર ફરિયાદીના ચાલીની બાજુમાં  મોહનભાટીની ચાલીમાં રહેતા સોનું ઉર્ફે મટોલ રાધેશ્યામસિંગ તોમર તથા મોતીસિંગ  ઉર્ફે હાપુ વિજયસિંગ કુશ્વાહ સામે ફરિયાદ નોધાવી છે કે મહિલા ગઇકાલે રાતે પરિવાર સાથે ઘરમાં સૂતા હતા આ સમયે આરોપીઓ રાતે ૧૨ વાગે તલવાર તથા છરી સાથે ઘરમાં ઘૂસી આવ્યા હતા અને ગાળો બોલીને મહિલા સાથે મારઝૂડ કરી હતી એટલું જ નહી ઘાતક હથિયારો બતાવીને ડરાવીને પલંગ પર પડેલા પર્સમાંથી રૃ. ૩,૦૦૦ની લૂંટ ચલાવી હતી.
મહિલાએ બુમાબુમ કરતાં પડોશીઓ દોડી આવ્યા હતા, જતા જતાં પડોશી મહિલાનો  રૃ. ૨૦,૦૦૦ની કિંતના સોનાના દોરીની લૂંટ ચલાવી હતી અને હાજર લોકો હવે તમારી ચાલીમાં  તાંમારુ જીવવું હરામ કરી નાંખીશું તેમ કહીને જો આ બનાવની પોલીસમાં ફરિયાદ કરતો શો જાનથી મારી નાંખવાની ધમકી આપીને બિન્દાસ્ત રીતે ભાગી ગયા હતા.મેઘાણીનગર પોલીસે લૂંટનો ગુનો નોંધીને આરોપીને ઝડપી પાડવાની કાર્યવાહી હાથ ધરી છે.
","મેઘાણીનગરામાં મધરાતે  ઘરમાં ઘૂસી તલવાર,છરીની અણીએ લૂંટ ચલાવી"
"
દિલ્હી,ઉત્તરપ્રદેશ,રાજસ્થાન બાદ હવે ગુજરાતમાં ચરોતર પ્રદેશમાં પણ ચોટલી કાપવાની ઘટનાઓ જોર પકડી રહી છે. અત્યાર સુધી મહિલાઓની ચોટલીઓ કાપવાની ઘટના બનતી હતી પરંતુ આણંદ શહેરમાં સ્ત્રીઓના નહી પરંતુ આજે પુરૃષના વાળ કાપવાની તેમજ રાખના લાડુ મુકવાની ઘટના બનતા અનેક તર્કવિતર્કો સાથે ભારે ચકચાર મચી જવા પામી છે. શહેરમાં મંગળપુરાના સાત ઓરડી વિસ્તારમાં બનેલી ઘટનાના અનુસંધાનમાં ટાઉન પોલીસે જાણવાજોગ નોંધ લઈ તપાસનો ધમધમાટ શરૂ કર્યો છે.
ચકચારીત ઘટના અંગે પ્રાપ્ત થતી માહિતી અનુસાર આણંદ શહેરમાં મંગળપુરાના સાત ઓરડી વિસ્તારમાં રહેતા જયંતિભાઈ સોમાભાઈ ચાવડા આણંદમાં એગ્રીકલ્ચર યુનિ.માં ખેતીવાડીમાં કામ કરે છે. તેઓ ગતરાત્રીના સુમારે ગણેશ સ્થાપનામાં ભજન કાર્યક્રમમાં હાજરી આપી ઘરે આવીને સુઈ ગયા હતા ત્યારે વહેલી સવારે ચાર વાગ્યાના સુમારે અચાનક તેમના માથાના વાળ કોઈએ ખેંચતા હોવાનો અનુભવ થતા તેઓ જાગી ગયા હતા અને બુમાબુમ કરી મુકી હતી પરંતુ આસપાસમાં કોઈ જોવા મળ્યું ન હતું. ઓસરીની લાઈટ ચાલુ કરીને જોતા ત્યાં તેમના વાળની લટોની ચોટલીઓ કાપેલી જોવા મળી હતી અને સાથે રાખના બનેલા બે લાડવા મુકેલા હતા. આ દ્રશ્ય જોતા તેઓ બેભાન થઈ ગયા હતા.દરમ્યાન આસપાસના લોકો એકત્રિત થઈ ગયા હતા.
ઘટના ચોટલી કાપવાની હોવાનું જણાતા તંત્ર,મંત્રની ક્રિયાના ભાગરૂપે આમ કરવામાં આવ્યું હોવાની આશંકાથી વિસ્તારમાં ભયનું વાતાવરણ વ્યાપી ગયું હતું.ઘટના અંગે આણંદ શહેર પોલીસને જાણ કરવામાં આવતા પોલીસે ઘટનાસ્થળ તપાસ કરી આ બાબતે જયંતિભાઈ અને તેમના પરિવારના સભ્યોની વિસ્તૃત પુછપરછ હાથ ધરી જાણવાજોગ નોંધ દાખલ કરી છે.આ અંગે જયંતિભાઈનો સંપર્ક કરતા તેઓએ જણાવ્યું હતું કે મારા વાળ કોને કાપ્યા શા માટે કાપ્યા તેની મને કંઈ ખબર નથી. વહેલી સવારે ચાર વાગ્યે મારા માથાના વાળ ખેંચાતા હું સફાળો જાગી ગયો હતો પરંતુ ત્યાં કોઈ દેખાયું ન હતું.જેથી જયંતિભાઈના વાળ કાપવા તેમજ રાખના લાડુ મુકવાની ઘટનાએ આણંદ શહેરમાં ચકચાર જગાવી મુકી છે. અત્યાર સુધી માત્ર સ્ત્રીઓના વાળ કાપવામાં આવતા પહેલીવાર પુરુષના વાળ કાપવાની ઘટના બનતા અનેક તર્કવિતર્કો થઈ રહ્યા છે.
",ગુજરાતનું લેટેસ્ટ : મહિલાઓની ચોટી કાપવાની ઘટનાઓ પછી હવે ટાર્ગેટ પર પુરુષો?
"દલિત નેતા જિગ્નેશ મેવાણીને સતત ત્રીજા દિવસે રવિ પૂજારીના નામે ફોન પર ધમકી મળી છે. આ વખતે મેવાણીને રવિ પૂજારી નામના વ્યક્તિએ ઓસ્ટ્રેલિયાથી ફોન કરીને તેના ફોનમાં આવેલો મેસેજ વાંચવા કહ્યું હતું. મેસેજમાં લખવામાં આવ્યું હતું કે, &quot;ઉશ્કેરણીજનક ભાષણ આપવાનું બંધ કરી દે નહીં તો મારી નાખીશું. ઉમર ખાલિદ પણ મારા હિટ લિસ્ટમાં છે. આ મારા તરફથી ધમકી છે.&quot; મેવાણીએ પોતાના ટ્વિટર હેન્ડલ પર ટ્વિટ કરીને આ અંગેની માહિતી આપી હતી. તેના જણાવ્યા પ્રમાણે +75397326097 નંબર પરથી તેને ફોન આવ્યો હતો અને +60176206085 નંબર પરથી તેના મોબાઇલ ફોનમાં મેસેજ આવ્યો હતો. મેસેજના અંતે માફિયા ડોન રવિ પૂજારી એમ લખવામાં આવ્યું હતું.
શું આ સરકારનું કાવતરું?: મેવાણી
સતત ત્રણ દિવસથી મળી રહેલી ધમકી અંગે જિગ્નેશ મેવાણીએ ટ્વિટ કરીને કહ્યું હતું કે, &quot;મને મળી રહેલી ધમકીઓ શું સરકારનું કાવતરું છે? કારણ કે જો રવિ પૂજારી મારી હત્યા કરી નાખી તો ભાજપાનું કામ સરળ થઈ જશે. આંબેડકરવાદી આંદોલન પર હુમલો કરવાનું પણ આ ષડયંત્ર લાગી રહ્યું છે. &quot;
મેવાણીને સુરક્ષા આપવા રજુઆત
જિગ્નેશ મેવાણીને સતત બે દિવસથી ફોન પર મળી રહેલી ધમકીને પગલે દલિત આગેવાનાઓ ગુરુવારે ગાંધીનગર ખાતે ડીજીપીને રજુઆત કરી હતી. દલિત આગેવાઓને રજુઆત કરી હતી કે જિગ્નેશ મેવાણીને વાય કેટેગેરીની સુરક્ષા પુરી પાડવામાં આવે. આ મામલે ડીજીપીએ યોગ્ય તપાસ કરી સુરક્ષા આપવાની ખાતરી આપી હતી.
'લલ્લૂ પંજૂ સમજ્યો છે શું, પરિણામની રાહ જો'
દલિત નેતા તેમજ વડગામ બેઠક પરથી અપક્ષ ધારાસભ્ય જિગ્નેશ મેવાણીને ગુરુવારે પણ આવી જ ધમકી મળી હતી. મેવાણીએ આ અંગેની જાણકારી ટ્વિટ કરીને આપી હતી. મેવાણીએ ટ્વિટ કર્યું હતું કે, &quot;આજે ફરીથી એ જ નંબર પરથી મને ફોન આવ્યો હતો, જેમાં ગઇકાલે ગોળી મારી દેવાની ધમકી આપવામાં આવી હતી. આજે એ વ્યક્તિએ ફરી ધમકી આપી છે કે- લલ્લૂ પંજૂ સમજ્યો છે શું, પરિણામની રાહ જો.&quot;
બુધવારે પણ મળી હતી ધમકી
સૌપ્રથમ વખત બુધવારે અંડરવર્લ્ડ ડોન રવિ પૂજારીના નામથી બનાસકાંઠાના વડગામના ધારાસભ્ય જીજ્ઞેશ મેવાણીને જાનથી મારી નાખવાની ધમકી આપવામાં આવી હતી. જીગ્નેશ મેવાણીના ફોન નંબર +7255932433 પરથી ફોન આવ્યો હતો અને રાજવીર મિશ્રા વાત કરૂ છું તેમ કહીને મારી નાખવાની ધમકી આપી હતી. આ સાથે જ +8244 નંબર ઉપરથી પણ કોલ આવ્યો હતો તેમાં રવિ પૂજારી બોલું છું તેવુ કહીને વાત કરી હતી. મહત્વનું છે કે જીજ્ઞેશ મેવાણી આ સમગ્ર ઘટનાની જાણ ટ્વિટ6 કરીને કરી હતી.","'ઉશ્કેરણીજનક ભાષણ આપવાનું બંધ નહીં કરે તો મારી નાખીશું,' મેવાણીને ફરી ધમકી"
"
રાજ્યમાં કોરોના મહામારીના એપી સેન્ટર બનેલા અમદાવાદ, સુરત અને રાજકોટમાંથી દિવસેને દિવસે કોરોના સંક્રમિતોની સંખ્યા વધતી જ જઈ રહી છે. ત્યારે હાલ સુરતથી એક મોટા સમાચાર મળી રહ્યા છે. સુરતના ડેપ્યૂટી મેયરના પત્ની કોરોના સંક્રમિત બન્યા છે. સુરતના ડે. મેયર નિરવ શાહના પત્નીનો કોરોના રિપોર્ટ પોઝિટિવ આવ્યો છે. ત્યારે હવે ડે.મેયર સહિત તેમનો પરિવાર સાત દિવસ માટે ક્વોરન્ટાઈન થયો છે.
સુરત શહેરમાં દરોજ સતત કોરોના કેસ વધી રહ્યા છે ત્યારે અત્યાર સુધી કુલ 5894 કોરોનાના કેસ મળી આવ્યા છે. જોકે સૌથી વધુ કતાગામ ઝોન વિસ્તારમાંથી 1522 કેસ મળી આવ્યા છે. જ્યારે વરાછા એ અને બીની ગણતરી કરવામાં આવે તો 1239 પોઝિટીવ દર્દી મળી આવ્યા છે. તેના કારણે કતારગામ અને વરાછા વિસ્તારમાં કોરોનાના દર્દીઓની સંખ્યામાં ઉત્તરોઉત્તર વધારો થઇ રહ્યો છે. કારણ કે આ વિસ્તારમાં હીરાના કારખાનામાં કામ કરતા રત્ન કલાકારોમાં કોરોનાનુ સંક્રમણ વધારે જોવા મળી રહ્યુ છે. તેની સાથે રત્ન કલાકારો અને ટેક્ષટાઇલ માર્કેટમાં કામ કરનારાઓમાં પણ કોરોનાના કેસ વધુ પ્રમાણમાં બહાર આવી રહ્યા છે.
જોકે આ કારણકે સુરતનો હીરા ઉધોગ બંધ કરવની નોબત આવી છે અને આગામી દિવસમાં કાપડ માર્કેટ પણ બંધ કરવામાં આવશે. ત્યારે આ વિસરતમાં રહેતા લોકોને ખાસ તકેદારી રાખવા માટે તંત્ર તરફથી સૂચના આપવામાં આવી છે. તેવામાં મહાનગર પાલિકા દ્વારા શહેર ના 159 વિસ્તારમાં કોરોનાનુ સંક્રમણ વધુ જોવા મળી રહ્યું છે. ત્યારે મહાનગર પાલિકાએ આ વિસ્તારને હોટસ્પોટ જાહેરકર્યા છે. તેમાં કતારગામ વરાછા બાદ રાંદેર અને અઠવા ઝોનમાં કેસ વધી રહ્યા હોય અહીંના રહેવાસીઓને વિશેષ તકેદારી રાખવા અપીલ કરવામાં આવી છે.

","સુરતમાં ડેપ્યૂટી મેયરના પત્નીનો કોરોના રિપોર્ટ પોઝિટિવ, પરિવાર સાત દિવસ માટે જાતે કોરોન્ટાઇન"
"અમદાવાદ : શહેરના એસ.જી હાઇવે પાસે ક્રૂરતા પૂર્વક હત્યા કરેલી હાલતમાં લાશ મળતા ચકચાર મચી ગઇ. નોકરી પર થી પરત ઘરે જતા વ્યક્તિની તીક્ષ્ણ હથિયારના ધા ઝીંકીં હત્યા કરી દેવામાં આવી છે. સરખેજ પોલીસે અજાણ્યા શખ્સો વિરુદ્ધ હત્યાનો ગુનો નોંધી વધુ તપાસ શરૂ કરી છે.
એસ.જી હાઇવે પાસે અંદાજ પાર્ટી પ્લોટથી મહોમદપુરા ગામ જવાના રસ્તે 43 વર્ષીય પ્રમોદ પટેલની હત્યા કરેલી હાલતમાં લાશ મળી આવી. મૃતક પ્રમોદની હત્યા કરેલ લાશ મળી આવી ત્યાંથી 100 મીટર અંતરે એક ફાર્મ હાઉસમાં નર્સરી તરીકે નોકરી કરતો હતો. ગત્ત સાંજના સમયે મૃતક પ્રમોદ નોકરી પરથી પોતાના ઘરે જવા નીકળ્યો હતો, ત્યાં જ ફાર્મ હાઉસ નજીક અવવારું રોડ પર પ્રમોદ હત્યા કરવામાં આવી છે.
વહેલી સવારે ફાર્મ હાઉસના માલિકે પ્રમોદની લોહી લુહાણ હાલત લાશ જોતા પોલીસ જાણ કરી હતી. મૃતક પ્રમોદ પટેલની ક્રૂરતા પૂર્વક હત્યા કરવામાં આવી હતી. હત્યારાઓ મૃતક પ્રમોદના માથા અને ગળાના ભાગે ઉપરા છાપરી તીક્ષ્ણ હત્યારાના ધા ઝીંકી હત્યા કરવામાં આવી હતી.
પોલીસે હત્યાના ક્રાઈમ સીન પર તપાસ કરતા અનુમાન લગાવી રહ્યા છે કે, મૃતક અને હત્યારા વચ્ચે પહેલા ઝપાઝપી થઈ હશે અને બાદમાં પ્રમોદની હત્યા કરી દેવામાં આવી હશે. કારણ કે મૃતક પ્રમોદનું ટુ વ્હીલર વાહન દૂર પડ્યું હતું અને લાશ દૂર પડી હતી. જો કે મૃતકે પહેરેલા સોનાના દાગીના અને પૈસા સાથે જ હતા, પરંતુ વાહનની ચાવી અને મોબાઈલ ગુમ હોવાથી પોલીસે તપાસ શરૂ કરી છે.
ઉલ્લેખનીય છે કે, 43 વર્ષીય મૃતક પ્રમોદના બીજા લગ્ન થયેલ છે અને પત્નીની ઉંમર 25 વર્ષીય છે. જે માણેકબાક વિસ્તારમાં રહે છે. પોલીસ પ્રાથમિક તપાસમાં હત્યા કોઈ નજીકના વ્યક્તિએ કરી હોવાની શંકા વ્યક્ત કરી રહ્યા છે. પરંતુ, સરખેજ પોલીસે હત્યાનો ગુનો નોંધી અલગ અલગ દિશામાં તપાસ શરૂ કરી છે.",અમદાવાદ: SG હાઈવે પાસે નોકરીથી ઘરે જઈ રહેલા યુવાનની તિક્ષ્ણ હથિયારોથી હત્યા
"
બોલિવૂડની સુંદર અભિનેત્રી જેકલીન ફર્નાન્ડીઝ આજે પોતાનો 36મો જન્મદિવસ ઉજવી રહી છે. તેની દરેક અદા પર લાખો ચાહકો સોશિયલ મીડિયા પર તેને અભિનંદન પાઠવી રહ્યા છે. આ પ્રસંગે તેમને ખાસ ભેટ પણ મળી છે. જી હાં શ્રીલંકાની સુંદરતા જેકલીન ફર્નાન્ડીઝે ભારતીય ચાહકોના દિલમાં ખાસ જગ્યા બનાવી છે. ફિલ્મોની સાથે સાથે તેના ડાન્સ પણ ખૂબ જ લોકપ્રિય રહ્યા છે. આ દિવસોમાં તે તેની આગામી ફિલ્મ વિક્રાંત રોનાને લઈને ચર્ચામાં છે. તાજેતરમાં જ આ ફિલ્મનું પોસ્ટર રિલીઝ કરવામાં આવ્યું હતું, જેમાં જેકલીનનો લુક લોકોને ખૂબ પસંદ આવ્યો હતો. હવે મેકર્સે જેકલીનના જન્મદિવસ નિમિત્તે ફિલ્મનું બીજું પોસ્ટર શેર કર્યું છે. જેમાં જેકલીન એકદમ અલગ અંદાજમાં જોવા મળી રહી છે.
આ પોસ્ટર જોઈને લોકોએ તેની સરખામણી સાઉથ સુપરસ્ટાર યશની ફિલ્મ કેજીએફ સાથે કરી છે. આ ઉપરાંત ફિલ્મનો મેકિંગ વીડિયો પણ તાજેતરમાં જાહેર કરવામાં આવ્યો હતો. આમાં, તે કોઈ કાલ્પનિક જગ્યાએ ધર્મશાળા ચલાવતી જોવા મળે છે. તો સાથે સાથે ક્યાંક ફિલ્મના BTS ફૂટેજ પણ બતાવવામાં આવ્યા છે. આમાં જેકલીન સેટ પર શૂટિંગની તૈયારી કરતી જોવા મળે છે. જન્મદિવસ નિમિત્તે ફિલ્મનું નવું પોસ્ટર રિલીઝ કરવું એ પોતે જેકલીન માટે ભેટ સમાન છે.
જણાવી દઈએ કે આ ફિલ્મમાં તે કન્નડ સ્ટાર કિચ્છા સુદીપ સાથે જોવા મળશે. જેકલીન આ ફિલ્મમાં રકમ્મા ગડાંગની ભૂમિકા ભજવશે. એક એક્શન એડવેન્ચર ફિલ્મ હશે જે 14 ભાષા અને 55 દેશોમાં 3-D માં રિલીઝ થશે. આ ફિલ્મનું નિર્દેશન અનુપ ભંડારી કરી રહ્યા છે જ્યારે તેનું નિર્માણ જેક મંજુનાથ અને શાલિની મંજુનાથ કરી રહ્યા છે. આ સિવાય જેકલીન જોન અબ્રાહમ સાથે ફિલ્મ ‘એટેક’, રણવીર સિંહ સાથે ફિલ્મ ‘સર્કસ’, સૈફ અલી ખાન સાથે ભૂત પોલીસમાં અને ‘બચ્ચન પાંડે’ અને અક્ષય કુમાર સાથે ‘રામ સેતુ’માં જોવા મળશે.

",Happy Birthday Jacqueline Fernandez : જન્મ દિવસના દિવસે મળી ખાસ ભેટ
"
એક સમયના બોલિવૂડના પર્ફેક્ટ કપલ તરીકે જેની ગણના થતી હતી એ મલાઇકા અરોરા ખાન અને અરબાઝ ખાન વચ્ચે બાન્દ્રા કોર્ટમાં પણ સુલેહ થઈ શકી નહોતી કારણ, મલાઇકા છૂટાછેડા લેવા મક્કમ હતી. દરમ્યાન સૂત્રના જણાવ્યા મુજબ મલાઇકાએ અરબાઝ પાસે ભરણપોષણ માટે પંદર કરોડ રૂપિયાની માગણી કરી છે. ઉપરાંત દીકરાના ભણતરનો ખર્ચ, ફ્લેટ સહિત અન્ય ચીજોની માગણી કરી છે અરબાઝે મલાઇકાની માગણી સ્વીકારી છે કે નહીં એ જાણી શકાયું નથી. જોકે એક અહેવાલ મુજબ અરબાઝે આટલી રકમ ચૂકવવા સમર્થ ન હોવાનું કોર્ટને જણાવ્યું હતું. ઉપરાંત એનો સમય નબળો ચાલી રહ્યો છે. તેણે જે ફિલ્મનું નિર્માણ કર્યુ હતું એ માટે પણ સલમાન પાસે આર્થિક સહાય લીધી હતી. લગ્નજીવન ટકાવી રાખવા ઘણા પ્રયાસો કર્યા પણ મલાઇકાએ છૂટાછેડા લેવાનો નિર્ણય કર્યો હોવાનું અરબાઝે કોર્ટને જણાવ્યું હતું.
",છૂટાછેડા માટે મલાઇકાએ અરબાઝ પાસે ૧૫ કરોડની માગણી કરી?
"
રાજ્યમાં ‘ભાદરવો અનરાધાર’ વરસતાં હવે અતિવૃષ્ટિની ભીતિ સેવાઈ રહી છે. દક્ષિણ ગુજરાતના ઉમરપાડામાં ૨૪ કલાકમાં ૧૬ ઇંચ વરસાદ પડયો છે. મંગળવારે રાજ્યના મોટાભાગના વિસ્તારોમાં અનરાધાર વરસાદ પડતાં જનજીવનને માઠી અસર પહોંચી હતી. વડોદરામાં ૪ ઇંચ વરસાદ ખાબક્યો હતો.
સુરતમાં રાત્રિ દરમિયાન બે અને દિવસે સવા ઇંચ સાથે સવા ત્રણ ઇંચ જ્યારે વલસાડમાં ૩, બારડોલીમાં ૬, માંડવીમાં ૫, ધરમપુર-આહવા, વઘઈ, ખેરગામ અને સોનગઢમાં ૪ ઇંચ વરસાદ પડયો હતો. ભારે વરસાદથી કીમ-માંડવી સ્ટેટ હાઈ-વે પર પાણી ફરી વળતાં બંધ કરવો પડયો હતો. વડોદરા, નર્મદા અને ભરૂચ જિલ્લામાં પણ સાર્વત્રિક ૪થી ૬ ઇંચ સુધી વરસાદ પડયો હતો.
નર્મદા અને કરજણ ડેમમાંથી પાણી છોડાતાં અને વરસાદના પગલે નર્મદા નદીની સપાટીને પગલે અંકલેશ્વર-હાંસોટમાં કાંઠા વિસ્તારમાં હાઈ એલર્ટ અપાયું છે. દેડિયાપાડા- સાગબારામાં છ- છ ઇંચ, જાંબુઘોડા-શિનોર-ડભોઈ પંથકમાં પાંચ ઇંચ, છોટાઉદેપુર જિલ્લાના બોડેલી અને સંખેડા તાલુકામાં ૩ ઇંચ વરસાદ પડયો હતો.
ગાંધીનગર જિલ્લામાં શ્રીકાર પોણા ચાર ઇંચ વરસાદપડયો હતો. ખાંભાના નિંગાળા ગામમાં ૨ કલાકમાં મુશળધાર ૭ ઇંચ વરસાદ જ્યારે ગીરગઢડાના ધોકડવામાં તોફાની ૭ ઇંચ વરસાદ પડયો હતો.
અમદાવાદમાં મંગળવારની વહેલી સવારે વરસાદ પડી રહ્યો હતો તે વેળાએ સાઉથ બોપલની ૧૩ માળની વિશ્વનાથ સારથિયા રહેણાંકનીઇમારતના ધાબા ઉપર કડાકા સાથે વીજળી પડી હતી. આ સોસાયટીમાં પાંચ ટાવર છે જે પૈકી વીજળી પડતાં એ, બી અને ઇ ટાવરની પાણીની ટાંકીની દીવાલને નુકસાન થયું છે જેમાં તિરાડો પડી ગઈ હતી. બિલ્ડિંગના રહીશોએ જણાવ્યું કે, અગાઉ પણ બિલ્ડિંગ ઉપર વીજળી પડી ચૂકી છે, અઠવાડિયા પહેલાં જ એ બ્લોકમાં વીજળી પડી હતી અને આજે ઇ અને બી બ્લોકમાં વીજળી પડી છે. વીજળી પડતાં રહીશોએ જણાવ્યું હતું કે, વીજળીનો અવાજ એટલો ખતરનાક હતો કે, લોકો ઘરની બહાર આવી ગયા હતા, જાણે મોટો બોમ્બ ફૂટયો હોય તેવો અહેસાસ થયો હતો. વીજળી પડવાની આ ઘટના એક વીડિયોમાં આબાદ કેદ કરી લેવાઈ હતી.
૨૩ જિલ્લામાં અતિવૃષ્ટિના એંધાણ
રાજ્યના ૨૩ જિલ્લામાં ૧૦૦ ટકા કરતા વધુ વરસાદ પડી ચૂક્યો છે અને હજુ આગામી દિવસોમાં ભારે વરસાદ પડાવની હવામાન ખાતા દ્વારા આગાહી કરવામાં આવી છે. જેથી ૧૦૦ ટકા કરતાં વધુ વરસાદ વાળા આ જિલ્લાઓમાં અતિવૃષ્ટિના એંધાણ વર્તાઈ રહ્યાં છે. ૧૦૦ ટકા કરતાં વધુ વરસાદ પડેલા જિલ્લાઓમાં સૌથી વધુ ભરૂચમાં ૧૫૦.૪૯ ટકા વરસાદ પડયો છે. આ સિવાય ડાંગમાં ૧૨૩.૨૨ ટકા, વલસાડમાં ૧૨૨.૯૪ ટકા, નવસારીમાં ૧૧૩.૬૯ ટકા, બોટાદમાં ૧૪૩.૩૩ ટકા, ભાવનગરમાં ૧૧૦.૯૦ ટકા, અમરેલીમાં ૧૧૦.૮૪ ટકા, જૂનાગઢમાં ૧૧૦.૦૭ ટકા, દાહોદમાં ૧૦૪.૨૮ ટકા, પંચમહાલમાં ૧૧૮.૬૪ ટકા, છોટાઉદેપુરમાં ૧૪૬.૮૨ ટકા, કચ્છમાં ૧૪૨.૧૮ ટકા, ખેડામાં ૧૦૪.૪૫ ટકા, આણંદમાં ૧૧૦.૪૦ ટકા, વડોદરામાં ૧૦૮.૨૮ ટકા, સુરેન્દ્રનગરમાં ૧૨૦.૪૯ ટકા, રાજકોટમાં ૧૧૪.૪૦ ટકા, મોરબીમાં ૧૩૬.૬૨ ટકા, જામનગરમાં ૧૩૯.૨૬ ટકા, દેવભૂમી દ્વારકામાં ૧૦૪.૭૦ ટકા, નર્મદામાં ૧૩૩.૯૬ ટકા, તાપીમાં ૧૧૦.૯૬ ટકા તથા સુરતમાં ૧૨૭.૮૧ ટકા વરસાદ પડયો છે.
24 કલાક સુધી ભારે વરસાદની આગાહી
અમદાવાદ, વડોદરા, નડીઆદ, સહિતના મધ્ય અને દક્ષિણ ગુજરાતના વિસ્તારોમાં ૨૪ કલાકમાં ભારેથી અતિભારે વરસાદની હવામાન વિભાગે આગાહી કરી છે. સૌરાષ્ટ્ર-કચ્છમાં પણ ગાજવીજ સાથે વરસાદ પડશે.
ભરૂચ, નર્મદા, વડોદરા જિલ્લાના પોણા બસો ગામોને એલર્ટ કરાયાં
નર્મદા ડેમ પરની આવક સતત વધતા ઇનફ્લોને કંટ્રોલ કરવા ડેમમાંથી પણ પાણી છોડવાનું વધારાઇ રહ્યુ છે. મંગળવારે સાંજ સુધી 8 લાખ ક્યુસેકથી વધુ પાણી છોડતા ભરૂચ, નર્મદા, વડોદરા જિલ્લાના પોણી બસો ગામોને એલર્ટ કરવામાં આવ્યા છે. નર્મદા ડેમના ઉપરવાસ ભારે વરસાદ પડતા ડેમ પર 6 લાખ 67 હજાર ક્યુસેક પાણીની આવક થઇ રહી છે.
શહેરમાં ૨૦૦થી વધુ સ્થળોએ ઘૂંટણસમા પાણી ભરાયાં
શહેરમાં વહેલી સવારે વરસાદનો પ્રથમ રાઉન્ડ અને બપોરના સમયે બીજા રાઉન્ડમાં ૨૦૦થી વધુ સ્થળોએ ઘૂંટણસમા પાણી ભરાયા હતા જે પૈકી કેટલાંક વિસ્તારોમાં ત્રણથી ચાર કલાક વિત્યા બાદ પણ પાણી ઓસર્યા ન હતા. શહેરના હાટકેશ્વર સર્કલ, અજિત મિલ સર્કલ, અમરાઇવાડી, સ્વસ્તિક ચાર રસ્તા સહિત પૂર્વના કેટલાંય વિસ્તારોમાં પાણી ભરાયા હતા તો બીજી તરફ પશ્ચિમમાં હેલમેટ સર્કલ, હિમાલયા મોલથી સંજીવની હોસ્પિટલ તરફનો રોડ, વસ્ત્રાપુર ગામતળ, માનસી સર્કલ, એસજી હાઇવેની બંને તરફના સર્વિસ રોડ, માણેકબાગ સર્કલ, વેજલપુર શ્રીનંદનગર, જીવરાજપાર્ક ચાર રસ્તા સહિત અનેક સ્થળોએ પાણી ભરાયા હતા.
ભારે વસસાદની આગાહી, નદી કિનારે ન જવા AMCની સૂચના 
શહેરમાં અગામી બે દિવસમાં ભારે વરસાદની આગાહી હવામાન ખાતાએ કરી હતી જેથી મંગળવારે AMC અને સિંચાઈ ખાતાના અધિકારીઓએ બેઠક કરી હતી. જેમાં મ્યુનિ.એ ભારે વરસાદમાં શહેરીજનોને નદી કિનારે ન જવા માટે સૂચના આપી છે સાથે ભારે વરસાદ પડતો હોય તે વખતે અગત્યના કામ સિવાય નીચાણવાળા વિસ્તારોમાં ભરાય છે ત્યાં નહીં જવા માટે સલાહ આપી છે.
વાસણા ડેમના પાંચ ગેટ ખોલાયા, 10 હજાર ક્યુસેક પાણી છોડાયું 
શહેરમાં ભારે વરસાદને પગલે નદીની સપાટીનું સ્તર જાળવી રાખવા માટે ૧૦ હજાર ક્યુસેક જેટલું પાણી છોડાયું હતુ. મ્યુનિ. તંત્ર દ્વારા મંગળવારે વાસણા બેરેજના પાંચ દરવાજા ત્રણથી ચાર ફૂટ ખોલવામાં આવ્યા હતા સાથે બેરેજની સપાટી ૧૨૭ ફૂટ રાખવામાં આવી હતી.
રિવરફ્રન્ટ ઉપર ૪૫ જવાનો તૈનાત કરાયાં
ઉપરવાસમાંથી સાબરમતી નદીમાં પાણી છોડવામાં આવશે જેથી સાબરમતી રિવરફ્રન્ટ ઉપર સુરક્ષા વધારાઇ છે. પોલીસ અને ફાયરના જવાનોને એલર્ટ ઉપર રખાયા છે સાથે ગણપતિ વિસર્જન થતું હોવાથી પણ સાબરમતી રિવરફ્રન્ટ ઉપર ૪૫ ફાયરના જવાનોને તૈનાત કરાયા છે જ્યાં સાબરમતી રિવરફ્રન્ટના લોઅર પ્રોમિનાડમાં રાતે એન્ટ્રી રિસ્ટ્રિક્ટેડ કરાઇ છે.
શહેરના ૨૫ જેટલાં તળાવોમાં પાણીની આવક 
શહેરમાં ભારે વરસાદને પગલે ૨૫થી વધુ તળાવોમાં પાણીની આવક થઇ છે જેમાં વસ્ત્રાપુર તળાવમાં ૫ ફૂટ, આરસી ટેકનિકલ તળાવમાં ૪.૫ ફૂટ, ચાંદલોડિયા તળાવમાં ૫ ફૂટ, સૈજપુર તળાવમાં ૪ ફૂટ, માલેકસાબાન તળાવમાં ૩.૫ ફૂટ, કાળી તળાવમાં ૩ ફૂટ જેટલા પાણીની આવક થઇ હતી. ૨૫ જેટલા તળાવોમાં સરેરાશ બેથી અઢી ફૂટ પાણીની આવક થઇ છે.
શહેરના વિવિધ વિસ્તારોમાં વરસાદ
વિસ્તાર વરસાદ
મણિનગર ૧૦૦.૦૦ મિમી
વેજલપુર ૧૧૮.૫૦ મિમી
સરખેજ ૧૧૮.૫૦ મિમી
મણિનગર ૧૦૦.૦૦ મિમી
વટવા ૧૦૯.૦૦ મિમી
ચકુડિયા ૯૮.૫૦ મિમી
ઓઢવ ૯૪.૦૦ મિમી
વિરાટનગર ૮૯.૫૦ મિમી
પાલડી ૯૬.૦૦ મિમી
ઉસ્માનપુરા ૭૨.૫૦ મિમી
ચાંદખેડા ૭૩.૦૦ મિમી
રાણીપ ૫૯.૦૦ મિમી
બોડકદેવ ૭૫.૦૦ મિમી
ગોતા ૬૪.૫૦ મિમી
દાણાપીઠ ૮૫.૫૦ મિમી
દૂધેશ્વર ૭૬.૦૦ મિમી
મેમ્કો ૬૮.૦૦ મિમી
નરોડા ૬૧.૫૦ મિમી
કોતરપુર ૫૫.૦૦ મિમી
સરેરાશ ૮૬.૩૦ મિમી
(મંગળવારે સવારે ૬થી સાંજના ૭ સુધી)
આ પણ જુઓ વીડિયો: અમદાવાદમાં ભારે વરસાદ બાદ ગંદકીનું સામ્રાજ્ય
","રાજ્યના આ 23 જિલ્લામાં અતિવૃષ્ટિના એંધાણ, રિવરફ્રન્ટ પર 45 જવાનો તૈનાત, 4 શહેરોમાં રેકોર્ડ તૂટ્યો"
"અમદાવાદ : કેટલાક સમય થી ગૂગલ (Google) પર અલગ અલગ હેલ્પ લાઇન નંબર (Helpline Number) પર મદદ મેળવવા માટે સંપર્ક કરતા વ્યક્તિએ આર્થિક નુકસાન ભોગવવાનો વખત આવ્યો હોય તેવા અનેક બનાવો બની રહ્યા છે. ત્યારે આવો વધુ એક બનાવ શહેરમાં જોવા મળ્યો છે. જેમાં ફરિયાદીએ Paytm મારફતે ટ્રાન્સફર કરેલ રૂપિયા જમા ના થતાં તેમને ગુગલ પરથી Paytm કસ્ટમર કેરનો નંબર મેળવવા માટે સર્ચ કર્યું હતું પરંતુ નંબર મળી શક્યો ન હતો અને રૂપિયા રિફંડ લેવાના બદલે બીજા 63 હજાર ગુમાવવાનો વખત આવ્યો છે.
મૂળ રાજકોટના કમલેશ લીલા બોપલ ખાતે જી.સી.એમ નામની એકેડમી ધરાવે છે અને બોપલ બ્રાન્ચ બેંક ઓફ બરોડામાં એકાઉન્ટ ધરાવે છે. કમલેશભાઈએ  Paytm મારફતે મધ્ય પ્રદેશ ગ્રામીણ બેંકમાં રૂપિયા 5 હજાર ટ્રાન્સફર કર્યા હતા. જોકે, કોઈ કારણોસર આ રૂપિયા જમા થયા ના હતા. જેથી તેમણે ગૂગલ પરથી પેટીએમ કસ્ટમર કેરનો નંબર સર્ચ કર્યો હતો. જોકે નંબર મળી શક્યો ન હતો. બાદમાં થોડા સમય બાદ કોઇ અજાણ્યા નંબર પરથી ફોન આવ્યો હતો અને નોઈડા પેટીએમ વિભાગીય મુખ્ય ગ્રાહક મેનેજર તરીકેની ઓળખ આપી હતી.
અમદાવાદ : ગઠિયાઓ લાફો મારી ડ્રાઇવર સીટ પર બેસી ગયા, ધમકાવીને લૂંટી કાર, થઇ ધરપકડ
અને ફરિયાદીને પેટીએમમાં થયેલી સમસ્યા જાણીને એક મોબાઈલ નંબર આપ્યો હતો અને ફરિયાદીના મોબાઈલમાં પેટીએમ ઓપન કરાવી તે મોબાઈલ નંબર રજિસ્ટર કરવા માટે કહ્યું હતું.
મોરબીઃ પત્ની સાથે આડા સંબંધ રાખનાર ભાવેશ ભરવાડની કરાઈ હતી હત્યા, દિલાવર ચાવડા ઝડપાયો
જેમાં એકાઉન્ટ કોડ નાખવાનું કહ્યું હતું અને તેણે આપેલ ઓટીપી નંબર નાંખતા 19,885 રૂપિયા ટ્રાન્સફર થયા હતા. જેની જાણ ફરિયાદીએ આ ગઠીયાને જાણ કરતાં તેણે કહ્યું કે, paytm બેંકની ટેકનિકલ ખામી છે. જેથી તમારે આ પ્રક્રિયા ત્રણ વખત કરવાની રહેશે બાદમાં તમારા રૂપિયા રિફંડ મળશે.
જે પ્રક્રિયા ફરિયાદીએ કરતા તેના બેંક એકાઉન્ટમાંથી રૂપિયા 63,942 રૂપિયા ટ્રાન્સફર થઈ ગયા હતા. બાદમાં ફરિયાદીએ ગઠીયાએ આપેલા મોબાઈલ નંબર પર સંપર્ક કરતા કોઈએ ફોન રીસિવ કર્યો નહીં. જે અંગેની જાણ ફરિયાદીને પોલીસને કરતા પોલીસે આ સમગ્ર મામલે ફરિયાદ નોંધીને વધુ તપાસ શરૂ કરી છે.","અમદાવાદ: શું તમે પણ Paytm વાપરો છો? તો આવી ભૂલ ક્યારેય ન કરશો, ખાલી થઇ જશે બેંક ખાતુ"
"મની લોન્ડ્રિંગ મામલે EDએ ગુરુવારે ફરી એકવાર રોબર્ટ વાડ્રાની પૂછપરછ કરી, સતત બીજા દિવસે તેમની અંદાજે 7 કલાક સુધી પૂછપરછ કરવામાં આવી હતી. વાડ્રાએ સવારે અંદાજે અઢી કલાક પૂછપરછ કરવામાં આવી હતી. ત્યારબાદ લંચ બાદ ફરી તેઓ ED ઓફિસ પહોંચ્યા હતા. રાતે અંદાજે 9 વાગ્યે તેની પૂછપરછ ખતમ થઇ હતી. વાડ્રાને લેવા માટે ખુદ તેની પત્ની પ્રિયંકા ગાંધી આવી હતી. કહેવામાં આવી રહ્યું છે ત્રીજા દિવસે એટલે કે શુક્રવારે પણ વડ્રાની પૂછપરછ કરવામાં આવશે.
આ પહેલા બુધવારે પણ EDએ વાડ્રાની પૂછપરછ કરી હતી. આ દરમિયાન અધિકારીઓએ તેને 40થી વધુ સવાલ પૂછ્યા જે અંદાજે 5 કલાક સુધી ચાલ્યા, તપાસ બાદ વાડ્રાએ સ્પષ્ટ કહ્યું કે લંડનમાં મારી કોઇપણ પ્રકારની સંપત્તિ નથી. તેઓએ એમ પણ કહ્યું કે તેમના સંજય ભંડારી સાથે કોઇ લેવા દેવા નથી.
અહીં ક્લિક કરી વાંચોઃ 'મારે તારી સાથે સુવું છે' કહીને રાજકોટની પરિણીતા પર 4 જણે કર્યો ગેંગરેપનો પ્રયાસ
ગત સપ્તાહે કોંગ્રેસ નેતા પ્રિયંકા ગાંધીએ પતિ રોબર્ટ વાડ્રાને મની લોન્ડ્રિંગ કેસમાં ધરપકડ ન થાય તે માટે પટીયાલા હાઉસ કોર્ટમાં અરજી કરી હતી, જ્યાં તેઓને 16 ફેબ્રુઆરી સુધીના જામીન મળી ગયા હતા. વાડ્રાએ પોતાની અરજીમાં કહ્યું હતું કે તેઓને જાણી જોઇને નિશાન બનાવવામાં આવે છે અને ખોટો કેસ ચલાવવામાં આવી રહ્યો છે. તેમનું કહેવું છે કે આ બધુ રાજનીતિથી પ્રેરિત છે. વાડ્રાએ કહ્યું હતું કે તેઓ કાયદાનું પાલન કરનારા નાગરિક છે.
શું છે સમગ્ર મામલો ?
આ મામલો લંડનાના 12 બ્રાયનસ્ટન સ્ક્વેયર સ્થિત 19 લાખ પાઉન્ડ અંદાજે 17 કરોડ રૂપિયાની એક પ્રોપર્ટીની ખરીદીમાં કથિત મની લોન્ડ્રિંગ સાથે જોડાયેલો છે. ઇડીઅએ દાવો કર્યો છે કે આ સંપત્તિના મૂળ માલિક વાડ્રા છે. મની લોન્ડ્રિંગ કેસ હેઠળ ઇડી મનોજ અરોડાની પૂછપરછ કરી રહી છે. હાલ મનોજ અરોડાની ધરપકડ પર પટીયાલા હાઉસે 6 ફેબ્રુઆરી સુધી રોક લગાવી છે.","સતત બીજા દિવસે હાજર થયા રોબર્ટ વાડ્રા, 7 કલાક ચાલી પૂછપરછ"
"
૧૮થી ૪૪ વર્ષના લોકોને કોરોનાની વેક્સિન માટે ઓનલાઈન રજિસ્ટ્રેશન કરાવવાના નિયમમાં આજે કેન્દ્ર સરકાર અને ગુજરાત સરકાર વચ્ચે ભારે વિરોધાભાસ સર્જાયો છે. કેન્દ્ર કહે છે કે ઓનલાઈન રજિસ્ટ્રેશનની જરુર નથી. તેની ગણતરીની કલાકોમાં ગુજરાત સરકારના આરોગ્ય વિભાગે કહ્યું કે કેન્દ્ર ભલે કહે પરંતુ ઓનલાઈન રજિસ્ટ્રેશનની વ્યવસ્થા જ ચાલુ રહેશે. આ બધા વચ્ચે સરકારના જાણકારો કહી રહ્યાં છે કે જો સ્થળ પર જ રજિસ્ટ્રેશન કરવામાં આવે તો રસીના હજારો ડોઝ બાતલ જતાં બચાવી શકાય.
રાજ્યમાં રસીની સતત અછતના લીધે ૧૮થી ૪૪ વર્ષના લાખો નાગરિકો રસીથી વંચિત છે. આ સ્થિતિમાં કેન્દ્ર સરકારે આજે જાહેરાત કરી છે કે ૧૮થી ૪૪ વર્ષના નાગરિકોએ હવેથી રસી લેવા માટે ઓનલાઈન રજિસ્ટ્રેશન કરાવવું નહીં પડે. આ જાહેરાતની ગણતરીની કલાકોમાં રાજ્યના આરોગ્ય વિભાગે કેન્દ્રના નિયમનો અમલ કરવાનો નનૈયો ભણી દીધો છે. સરકાર રસીનો બગાડ અટકાવવા સેશન સાઈટ અડધી કરીને નાગરિકોને હાલાકીમાં મૂકી રહી છે ત્યારે આરોગ્ય વિભાગના જ અધિકારીઓએ નામ ન આપવાની શરતે જણાવ્યું કે જો સ્થળ પર રજિસ્ટ્રેશનનો કેન્દ્રનો નિયમ સ્વીકારી લેવાય તો હજારો ડોઝનો બગાડ અટકાવી શકાય.
હાલમાં દરેક રસીકરણ કેન્દ્ર પર માત્ર ઓનલાઈન રજિસ્ટ્રેશન કરાવનારાઓને જ રસી આપવામાં આવે છે. જે રસીકેન્દ્રને જેટલા ડોઝ ફાળવાયા હોય તેટલા લોકોનું જ ઓનલાઈન રજિસ્ટ્રેશન થતું હોય છે. આ સ્થિતિમાં ઓનલાઈન રજિસ્ટ્રેશન કરાવેલા જેટલા લોકો ગેરહાજર રહે તેટલા ડોઝ એમને એમ પડી રહે છે. સ્થળ પર રજિસ્ટ્રેશન ન થવાના લીધે આ ડોઝ બીજા લોકોને આપી શકાતા નથી. કે આ ડોઝ બીજા દિવસ માટે સાચવી પણ શકાતા નથી. પરિણામે હજારો ડોઝ બાતલ જાય છે.
બીજી બાજુ દરેક સ્થળ પર રજિસ્ટ્રેશન કરાવીને રસી લેનારાઓ દરેક રસીકરણ કેન્દ્ર પર રોજ ઉભા હોય છે. એટલે સ્થિતિ એવી થાય છે કે રસી હોવા છતાં લોકોને રસી મળતી નથી અને તે રસી છેલ્લે કચરામાં ફેંકી દેવી પડે છે. આથી જો, સ્થળ પર રજિસ્ટ્રેશનની સુવિધા ચાલુ કરાય તો દરેક કેન્દ્ર પર બાતલ જતા રસીના ડોઝ અન્ય નાગરિકોને આપી શકાય અને તેમને કોરોના સામે રક્ષણ પૂરું પાડી શકાય તેમ છે.
",મોટો વિરોધાભાસ: સ્થળ પર જ રજિસ્ટ્રેશન કરાય તો કોરોના રસીના હજારો ડોઝ બાતલ થતાં અટકાવી શકાય
"નડિયાદ, તા. 21 ફેબ્રુઆરી 2021, રવિવાર
ખેડા જિલ્લામાં ચૂંટણીના પડઘમ ચોટીએ પહોંચ્યા છે ત્યારે રાજકીય પક્ષો નવા-નવા પેંતરા શોધીને મતો અંકે કરવાની તજવીજમાં લાગ્યા છે. ઓનલાઈન-ઓફલાઈન માધ્યમો પર તો પ્રચાર-પ્રસાર જોરશોરમાં જામ્યો જ છે, તેમાં હવે સીધા અને આડકતરા પેંતરા પણ ઉમેરાયા છે.
જિલ્લામાં અમુક  ઉમેદવારોએ નજીક-દૂરના સગાંવહાલા અને ટેકેદારોને મેદાને ઊતારી લોકોમાં પોતાના નામની વાહવાહી કરાવવાના પ્રયત્નો માંડયા છે તો અમુક ઉમેદવારોએ વિસ્તાર પ્રમાણે માણસો મૂકાવીને પોતાના નામની ચર્ચાઓ જગાવી છે. સોસાયટીઓમાં  બેઠકો યોજીને નવા ઉમેદવારોના પરિચય આપવાના કાર્યક્રમો પણ જોવા મળી રહ્યા છે તો ક્યાંક વળી સ્થાનિક આગેવાનોનો હાથ ઝાલીને વર્તમાન ઉમેદવારો લોકોને રીઝવતા જોવા મળી રહ્યા છે. જિલ્લામાં ઠેરઠેર બાઈક રેલી અને ચૂંટણી સભાઓ દ્વારા લોકોના મનમાં પોતાના પક્ષનું નિશાન અને ઉમેદવારનું નામ ઠસાવવાના પ્રયાસો થઈ રહ્યા છે. રવિવારના રોજ મહેમદાવાદ તાલુકામાં વાંઠવાડી બેઠક પર સત્તાધારી પક્ષ દ્વારા બાઈક રેલીનું આયોજન કરવામાં આવ્યું હતું તો તાલુકાના મોદજ ગામે ચૂંટણીસભા યોજીને સ્થાનિકોના મત આકર્ષવાનો પ્રયાસ કરવામાં આવ્યા હતા.
",ખેડા જિલ્લામાં ચૂંટણીને લઈને રાજકીય પક્ષો દ્વારા પ્રચાર-પ્રસાર તેજ બનાવાયો
"
દિલ્હી હાઈકોર્ટમાં ઓક્સિજન સંકટના મામલાની સુનવણી દરમ્યાન કોર્ટે હોસ્પિટલોમાં ઓક્સિજનના અભાવ અંગે સખત નારાજગી વ્યક્ત કરી છે. સુનાવણી દરમિયાન હાઈકોર્ટે કહ્યું કે જે પણ ઓક્સિજનના પુરવઠામાં વિક્ષેપ લાવવાની કોશિશ કરશે અમે તેમને ફાંસી પર લટકાવી દઇશું. જસ્ટિસ વિપિન સાંઘી અને જસ્ટિસ રેખા પલ્લીની ખંડપીઠે ગંભીર ટિપ્પણી કોવિડ દર્દીઓની સારવાર દરમિયાન ઓક્સિજનના અભાવ અંગે દાખલ કરેલી અરજીની સુનાવણી દરમિયાન આ ટિપ્પણીઓ કરી. આ અરજી મહારાજા અગ્રસેન હોસ્પિટલ દ્વારા દાખલ કરવામાં આવી હતી.
કોઇને પણ છોડીશું નહીં: હાઇકોર્ટ

દિલ્હીના લોકોને ઓક્સિજનની અછત અંગે હાઈકોર્ટે કડક ટિપ્પણી કરતાં કહ્યું કે, ‘આ ગુનાહિત પરિસ્થિતિ છે. જો કોઈ ઓક્સિજનનો પુરવઠો બંધ કરે છે, તો તેમને કોઈપણ કિંમતે છોડશે નહીં અને ફાંસી પર લટકાવી દઇશું. ઓક્સિજનને લઇ ઉઠાવામાં આવેલા પગલાંથી કોર્ટ સંતુષ્ટ નથી. આ કિસ્સામાં અમે કોઈને છોડીશું નહીં, પછી ભલે તે નીચલા અધિકારી હોય કે મોટા અધિકારી. લોકોને ઓક્સિજન સપ્લાય કરવાના મામલે કેન્દ્ર સરકારે હજી વધુ કડક પગલા ભરવાની જરૂર છે. જીવન મૌલિક અધિકાર છે.
આરોપીઓની માંગી ડિટેલ

કોર્ટે દિલ્હી સરકારને એમ પણ કહ્યું કે તેઓ જણાવે કે દિલ્હીમાં ઓક્સિજનના સપ્લાયમાં કોણ અડચણ ઉભું કરી રહ્યું છે. ખંડપીઠે કહ્યું કે અમે તે વ્યક્તિને ફાંસીએ લટકાવી દઇશું. અમે કોઈને બક્ષીશું નહીં. દિલ્હી સરકારે સ્થાનિક વહીવટના આવા અધિકારીઓ વિશે કેન્દ્ર સરકારને પણ જાણ કરવી જોઈએ જેથી તેઓ તેમની વિરુદ્ધ કાર્યવાહી કરી શકે.
કેન્દ્ર સરકારને ઘેરી

સુનાવણી દરમિયાન હાઈકોર્ટે દિલ્હી સરકારને પૂછ્યું હતું કે અહીંના લોકોને સમયસર ઓક્સિજન મળી શકે, તેના માટે સરકાર પોતાનો પ્લાન્ટ કેમ લગાવતું નથી. તો કેન્દ્ર સરકારે એ જવાબ માંગ્યો કે તે એ સ્પષ્ટતા કરે કે દિલ્હીને કેટલો ઓક્સિજન મળશે. જસ્ટિસ બિપિન સાંધીએ કહ્યું કે અમે કેટલાંય દિવસથી સુનવણી કરી રહ્યા છીએ. દરરોજ એક જ પ્રકારની વાત સંભળાય છે. અખબારો અને ચેનોલોમાં કહેવાય છે કે સ્થિતિ ગંભીર છે. આથી કેન્દ્ર સરકારે એ બતાવે કે દિલ્હીને કેટલો ઓક્સિજન મળશે અને કેવી રીતે આવશે.
",જો કોઇ ઓક્સિજનનો સપ્લાય રોકશે તો અમે તેમને ફાંસીએ લટકાવી દઇશું: હાઇકોર્ટનું રૌદ્ર સ્વરૂપ
"
બિહારની મગધ મેડિકલ કોલેજ હોસ્પિટલમાં રૂ. 500ની નોટો સ્વીકારવામાં ન આવતાં મહિલા મૃત્યુ પામ્યના અહેવાલથી ચકચાર મચી ગઈ છે. હોસ્પિટલ સ્ટાફે રૂ. 500ની નોટનો સ્વીકાર કરવાની ના પાડતાંની સાથે  મહિલાનું ડાયાલિસિસ કરવાની ના પાડી હતી. આ અંગે બિહારના માનવાધિકાર પંચે હોસ્પિટલ સત્તાવાળાઓ પાસે 15 દિવસમાં જવાબ માગ્યો છે અને આ મુદ્દે આગામી સુનાવણી 20 ડિસેમ્બરે નિર્ધારિત કરી છે.
મીડિયા અહેવાલ મુજબ મગધ મેડિકલ હોસ્પિટલ કોલેજમાં બી. વરુણ મેડિકલ પ્રાઈવેટ લિમિટેડ ડાયાલિસિસ સેન્ટર પીપીપી ધોરણે સંચાલિત છે. બિહારના ચાંકદ પોલીસ સ્ટેશનની હદમાં  આવેલા ઓરમા ગામના ગોરા માંઝી પાસે રૂ. 500ની નોટ હતી. આથી સ્ટાફે માંઝીની પત્ની મંજૂદેવીનું ડાયાલિસિસ કરવાની ના પાડતા મૃત્યુ પામી હતી.
વડાપ્રધાન નરેન્દ્ર મોદીના વડપણ હેઠળની કેન્દ્ર સરકારે રૂ. 500 અને રૂ. 1000ની નોટો આઠમી નવેમ્બરે રદ કરી હતી. જોકે આ જાહેરાત સમયે જ આગામી 24 નવેમ્બર સુધી સરકારી હોસ્પિટલોમાં આ નોટો સ્વીકારવાની મંજૂરી અપાઈ હતી. આમછતાં હોસ્પિટલે આ નોટ લેવાના ના પાડી હતી અને મંજૂદેવી 23 નવેમ્બરે મૃત્યુ પામ્યા હતાં.
","રૂ. 500ની નોટે આપ્યું મોત, હોસ્પિટલે માનવતા અને મહિલાએ જિંદગી ગુમાવી"
"સુરત: શહેરનાં (Surat) સરથાણા વિસ્તારમાં રહેતી શિક્ષિકાએ પ્રેમ સંબંધ પર પૂર્ણવિરામ મૂકી દેવા છતાં યુવકે પીછો કરી પરેશાન કરવા માટે હાથ પર બ્લેડ મારી ફોટા whatsapp કરી ઇમોશનલ બ્લેકમેઈલ (Emotional blackmail) કરતો હતો. ગઈકાલે યૂવાને જાહેર રસ્તા પર તમાસો  કરતા સમગ્ર મામલો પોલીસ સ્ટેશન પહોંચ્યો  છે.  શિક્ષિકાએ આ અંગે ફરિયાદ કરતાં પોલીસે ગુનો દાખલ કરીને પ્રેમી (lover) યુવકની ધરપકડ કરી હતી
મૂળ અમરેલીના લીલીયાની વતની અને હાલ સુરતના સરથાણા વિસ્તારમાં  ખાતે રહેતી 22 વર્ષીય યુવતી બીજા વર્ષમાં અભ્યાસ કરે છે. આ સાથે હાલમાં તે  પર્વત પાટિયા ખાતે આવેલી સ્કૂલમાં શિક્ષિકા તરીકે ફરજ બજાવે છે. ત્રણ વર્ષ અગાઉ વતનમાં લગ્નમાં અમરેલી ગઈ હતી ત્યાં લગ્ન પ્રસંગમાં દુરના સંબંધીના પુત્ર અશોક રાઠોડ સાથે મુલાકાત થઈ હતી.
Video: દ્વારકાધીશનાં મંદિર પર વીજળી પડ્યોનો વીડિયો વાયુવેગે પ્રસરતા અમિત શાહે ફોન કરી મેળવી જાણકારી
લગ્નમાં પરિચય બાદ બંને એકબીજાને મોબાઈલ નંબરની આપ લે કરી હતી અને બંને વચ્ચે નિયમિત ફોન પર વાત કરતી હતી. આ દરમિયાન બંને વચ્ચે પ્રેમસંબંધ બંધાયા હતા. અમરેલી આ યુવાન  સુરતમાં વારંવાર માસીના ઘરે આવતો હતો ત્યારે આ પ્રેમિકાને મળતો હતો.
જાણો કેટલું સ્પેશિઅલ છે તે અંતરિક્ષ યાન, જેને સૌપ્રથમ કરી પ્રાઇવેટ સ્પેસ યાત્રા
આ દરમિયાન પ્રેમિકાને આ યુવકના અન્ય યુવતી સાથેના પ્રેમસંબંધો વિશેની જાણકારી મળતા ડિસેમ્બર 2020માં પ્રેમ સંબંધ પર પૂર્ણવિરામ મૂકી દીધો હતો અને એના નંબરને પણ બ્લોક કરી નાખ્યો હતો. તે છતાં યુવક એનકેન પ્રકારે યુવતીને હેરાન-પરેશાન કરતો હતો. મંગળવારે બપોરના સમયે આ યુવતી સ્કૂલે જવા ઘરેથી નીકળી હતી. ત્યારે નજીકના પાનના ગલ્લા ઉપર આ યુવાન બાઈક લઈને ઉભો હતો અને તેણે આ યુવતીને લગ્ન કરવાની વાત કરીને હેરાન પરેશાન કરવાનું શરૂ કર્યું હતુ.
યુવતીએ તાત્કાલિક પોતાના પરિવારને બોલાવી લીધો હતો જેને લઇને પરિવારે ત્યાં પહોંચતા ફોન કરીને પોલીસને બોલાવી સરથાણા પોલીસ મથકમાં યુવકને લઈ જવામાં આવ્યો હતો. યુવતીએ  યુવક સાથેના તમામ સંબંધ તોડી નાખ્યા હોવા છતાં આ યુવાન હેરાન પરેશાન કરવા સાથે બ્લેકમેલ કરી પીછો કરતો હતો. જેને લઇને આ યુવતીએ આ પ્રેમી યુવકને પોલીસ મથકમાં ફરિયાદ આપતાં પોલીસે યુવકની ધરપકડ કરી તેની વિરૂધ્ધ ગુનો દાખલ કરી વધુ તપાસ શરૂ કરી છે.","સુરત: બ્રેકઅપ બાદ પણ બ્લેકમેઇલ કરતા યુવકને યુવતીએ શીખવ્યો બરાબરનો પાઠ, થયો સીધો જેલભેગો"
"અમદાવાદ, તા. 26 એપ્રિલ 2021, સોમવાર
દેશમાં કોરોના વાયરસના તાંડવ વચ્ચે ઓક્સિજનનું સંકટ પણ ઉભું થયું છે, જેમાંથી ગુજરાત પણ બાકાત નથી. મદાવાદ, સુરત, મોરબી, વડોદરા, રાજકોટ, જેવા અનેક વિસ્તારોમાં ઓક્સિજનની અછત છે. જેના કારણે દર્દીઓના જીવ જોખમમાં મુકાઇ રહ્યા છે. ખાસ કરીને કોરોનાની બીજી લહેરની અસર ગ્રામ્ય વિસ્તારોમાં પણ મોટાપાયે થઇ છે, જેના કારણે ત્યાં લોકો સારવાર મેળવવા માટે હેરાન થઇ રહ્યા છે. જો શહેરોની સ્થિતિ આવી હોય તો પછી ગામડાઓ અને તાલુકાઓની સ્થિતિની તો શું વાત કરવી.
રાજ્યમાં વિવધ વિસ્તારના ધારાસભ્યો રાજ્ય સરકાર પાસે ઓક્સિજન માંગી રહ્યા છે. જેમાં વધારે એક નામ ઉમેરાયું છે. સુરેન્દ્ર નગરના દસાડા વિસ્તારના ધારાસભ્ય નૌશાદ સોલંકીએ પણ સામુહિક આરોગ્ય કેન્દ્ર દસાડા માટે ઓક્સિજનની માંગ કરી છે. નૌશાદ સોલંકીએ આ માટે સુરેન્દ્રનગર કલેક્ટરને લેખિત રજૂઆત કરી છે. સાથે તેમણે ટ્વિટ કરીને ચિંમકી પણ આપી છે કે જો ઓક્સિજનની વ્યવસ્થા નહીં થાય અને દર્દીનું મોત થશે તો હું તેના પરિવારજનોને મૃતદેહ લઈ કલેકટર કચેરી પર પહોંચવા આહવાન કરીશ.
દસાડા વિધાનસભા બેઠકના કોંગ્રેસના ધારાસભ્ય નૌશાદ સોલંકીએ પોતાની રજૂઆતમાં કહ્યું છે કે સામુહિક આરોગ્ય કેન્દ્ર દસાડા ખાતે ઇમરન્સી સારવાર માટે ઓક્સિજનની ખાસ જરુરિયાત છે. કલેક્ટર કચેરીએથી ઓક્સિજન સિલિન્ડર માટેનું જે લિસ્ટ બહાર પડ્યું છે તેમાં દસાડાના સામુહિક આરોગ્ય કેન્દ્રનો સમાવેશ નથી. અત્યારે કોરોનાની ઇમરન્સી સારવાર માટે ઓક્સિજનની જરુર છે, તેથી દસાડાનું નામ પણ ઉમેરવામાં આવે. 
તેમણે જે ટ્વિટ કરી છે તેમાં સુરેન્દ્રનગર કલેક્ટર, નાયબ મુખ્યમંત્રી નીતિન પટે, જયંતિ રવિ અને વઢવાણના જિલ્લાધિકારીને ટેગ કર્યા છે.
","ઓક્સિજનની વ્યવસ્થા કરો, નહીંતર હું લોકોને મૃતદેહ લઇને કલેક્ટર ઓફિસે જવાનું કહીશ : ધારાસભ્ય નૌશાદ સોલંકી"
"નવી દિલ્હી, 25 જુલાઇ 2021 રવિવાર
ઝારખંડમાં હેમંત સોરેન સરકારને ઉથલાવવાનાં કાવત્રામાં ત્રણ લોકોની ધરપકડ સાથે સંકળયેલો વિવાદ વધી રહ્યો છે. અત્યાર સુધી માત્ર BJP અને JMM વચ્ચે જ આરોપ-પ્રત્યારોપનો ખેલ ચાલી રહ્યો હતો, પરંતુ હવે કોંગ્રેસનાં ધારાસભ્યએ સ્વીકાર્યું છે કે તેમને સરકાર બદલવા માટે પ્રધાન પદની ઓફર કરવામાં આવી હતી. મોટી રકમ ચૂકવવાની પણ વાત કરવામાં આવી હતી. આ મોટો ખુલાસો કોલેબીરાથી કોંગ્રેસના ધારાસભ્ય વિક્સલ કોંગડીએ કર્યો છે.
તેમણે જણાવ્યું કે મને પણ સરકાર બદલવાથી લઈને પ્રધાન પદની ઓફર થઇ હતી. તેમજ મોટી રકમ આપવાની વાત પણ થઇ હતી. રાંચી અને કોલેબીરા નિવાસસ્થાને આ વાત થઈ હતી. ધારાસભ્ય દ્વારા એમ પણ કહેવામાં આવ્યું કે BJPના લોકોએ તેમનો સંપર્ક કર્યો હતો. તેમણે ભાર પૂર્વક કહ્યું કે, તે સમયે ઘટના સ્થળે આરોપી અમિતસિંહ (જેને હોટલમાંથી પોલીસે પકડ્યો હતો) તે હાજર ન હતો. ત્યાં જ, પોલીસ અને જે બંનેની ધરપકડ કરવામાં આવી છે, તેઓની પણ વિક્સલ કોંગડી સાથે કોઈ વાતચીત થઇ ન હતી. આવી સ્થિતિમાં પોલીસે જેમની ધરપકડ કરી છે, કોંગ્રેસ ધારાસભ્યએ તેમને ક્લિનચીટ આપી છે.
હાલ તુરંત તો આ માહિતી વિક્સલ કાંગડીએ ઝારખંડ કોંગ્રેસના પ્રભારી આરપીએન સિંઘને આપી છે. હવે કોંગ્રેસ આ અંગે શું પગલાં લેશે તે આગામી દિવસોમાં સ્પષ્ટ થઈ જશે. આમ તો આ મામલે BJP સામે સતત સવાલો ઉભા થઈ રહ્યા છે. જો કોંગ્રેસના ધારાસભ્યએ આ ખુલાસો કર્યો છે, તો શનિવારે જેએમએમ દ્વારા પણ BJP પર ગંભીર આક્ષેપો કરવામાં આવ્યા છે. આવી સ્થિતિમાં હવે BJP પણ આ આક્ષેપોનો જડબાતોડ જવાબ આપી રહી છે. રવિવારે એક પ્રેસ કોન્ફરન્સ કરીને ઝારખંડના પૂર્વ સીએમ અને BJPના નેતા બાબુલાલ મરાંડીએ આ કેસમાં SIT તપાસની માંગ કરી છે. તેમણે ઝારખંડ સરકાર પર મહારાષ્ટ્રનાં ‘પૈસાની વસૂલી’ મોડેલને અનુસરવાનો આરોપ લગાવ્યો છે.
અત્રે ઉલ્લેખનિય છે કે શનિવારે રાંચીની એક હોટલમાંથી પોલીસે ત્રણ લોકોની ધરપકડ કરી હતી. તેમની પાસેથી રોકડ રકમનો મોટો જથ્થો પણ મળી આવ્યો હતો. પોલીસે દાવો કર્યો હતો કે તે ત્રણેય લોકો હોર્સ ટ્રેડિંગમાં સામેલ છે અને લાંબા સમયથી સરકારને અસ્થિર કરવાનો પ્રયાસ કરી રહ્યા છે. ધરપકડ થયા પછી જ JMM દ્વારા BJP ઉપર ગંભીર આરોપો લગાવવામાં આવ્યા હતા. એવું કહેવામાં આવતું હતું કે BJP ઝારખંડમાં કર્ણાટક મોડેલ લાગુ કરવા માંગે છે. અહીં ધારાસભ્યોને ખરીદીને સરકારને પાડવાનું ષડયંત્ર ઘડાઈ રહ્યું છે. પરંતુ BJPએ આ તમામ આરોપોને પાયાવિહોણા ગણાવ્યા છે અને રાજ્ય સરકારને પણ દોષી ઠેરવી છે.
",હેમંત સોરેન સરકારને ઉથલાવવા માટે થઇ હતી આ ઓફર: કોંગ્રેસના ધારાસભ્યનો આરોપ
"સુરત,તા.18સપ્ટેમ્બર 2020 શુક્રવાર
આજથી
ત્રણેક વર્ષ પહેલાં પાંડેસરા વિસ્તારમાં ટીવી જોવા આવેલી ચાર વર્ષની બાળકી પર
બળાત્કાર ગુજારવાનો પ્રયાસ કરનાર આરોપી યુવકને એડીશ્નલ સેશન્સ જજ અમૃત્ત એચ.ધમાણીએ
ગુનામાં દોષી ઠેરવી 20 વર્ષની સખ્તકેદ, રૃ.5હજાર દંડ તથા દંડ ન ભરે તો વધુ એક
વર્ષની કેદની સજા ભોગવવાનો હુકમ કર્યો છે. જ્યારે ભોગ બનનાર બાળકીને વીકટમ
કોમ્પેન્સેશન મુજબ વળતર ચુકવવા સુરત જિલ્લા સેવા સત્તામંડળને ભલામણ કરી છે.
પાંડેસરા
ગણપત નગરમાં રહેતા તથા સુથારી કામ કરતાં 28 વર્ષીય આરોપી સુજીતકુમાર રામ બિનય
મિસ્ત્રીએ તા.15-9-17ના રોજ પોતાના ઘરે ટી.વી જોવા આવેલી પાડોશીની 4 વર્ષીય
બાળકીની એકલતાનો લાભ ઉઠાવી બળાત્કારનો પ્રયાસ કર્યો હતો. જે દરમિયાન ભોગ બનનાર
બાળકીની માતાએ આરોપીની રૃમનો દરવાજો ખખડાવતા બાળકીના ગુપ્તાંગના ભાગે લોહી નીકળતું
જણાતા તે અંગે પુછતા આરોપીએ બાળકીને ખંજવાળ આવતી હોઈ ખંજવાળતા નખ લાગતાં લોહી
નીકળ્યું હોવાનું જણાવ્યું હતુ. પણ 
પણ
માતાએ બુમાબુમ કરીને પતિ અને પડોશીઓને બોલાવી સુજીતકુમારને પકડીને પાંડેસરા
પોલીસના હવાલે કરી બાળકી સાથે બળાત્કાર અને પોક્સો એક્ટના ભંગ અંગે ફરિયાદ નોંધાવી
હતી. જેલભેગા કરાયેલા આરોપી સુજીતકુમાર મિસ્ત્રી વિરુધ્ધ આજે કેસ કાર્યવાહીની
અંતિમ સુનાવણી હાથ ધરવામાં આવી હતી. કોર્ટે રેકર્ડ પરના પુરાવા તથા ફરિયાદપક્ષે
એપીપી રાજેશ ડોબરીયાએ તબીબી પુરાવા,
સાંયોગિક પુરાવા તથા ભોગ બનનાર બાળકી તથા તેની ફરિયાદી માતા સહિત
અન્ય સાક્ષીઓની જુબાનીની મદદથી કરેલી રજૂઆતો બાદ આરોપીને દોષી ઠેરવાયો હતો. તેમજ
સજામાં રહેમની આરોપીની ભીખને નકારીને માસુમ બાળકી પર બળાત્કારનો પ્રયાસ કરવાના
ગુના બદલ ઉપરોક્ત સજા તથા દંડની સજા ફટકારી હતી.
માસુમ બાળકો સાથે જાતીય વિકૃત્તિ સંતોષવી અધમ રાક્ષસી વૃત્તિ
છેઃ કોર્ટ
    
કોર્ટે
પોતાના ચુકાદામાં જણાવ્યું હતું કે,
આરોપીએ પોતાની જાતીય મનોવિકૃત્તિને સંતોષવા માટે ભોગ બનનાર બાળકી પર
પિશાચી કૃત્ય આચરી માનવતાની તમામ સીમા ઓળંગી છે. માસુમ બાળકીને પોતાની સાથે થઈ
રહેલા દુષ્કર્મને સમજવા કે સહન કરવા માટે સક્ષમ ન હોઈ આરોપીના કૃત્યને વખોડવા માટે
શબ્દો ઓછા પડે તેમ છે. કુમળી વયના બાળકો સાથે પોતાની જાતીય વિકૃત્તિ સંતોષવી એ અધમ
રાક્ષસી વૃત્તિ છે તેનાથી વધુ શરમજનક કૃત્ય કોઈ ન હોઈ શકે. હાલમાં આ પ્રકારના ગુના
જે પ્રકારે વધી રહ્યા છે તે માનવતા તથા ભદ્ર સમાજ માટે ખતરાની ઘંટડી સ્વરૃપ છે.
જેને ડામવા કાયદામાં સુધારો કરીને વધુ કડક બનાવવામાં આવ્યા છે.


 
",પડોશીની 4 વર્ષની બાળકી સાથે દુષ્કર્મ કરનાર યુવાનને 20 વર્ષની કેદ
"
બ્રિટનની નૌ-સેનામાંથી સબ-લેફ. રેબેકા એડવર્ડ્સને હાંકી કાઢવામાં આવ્યા છે. રેબેકા પર પરમાણુ સબમરીનમાં ફરજ બજાવતી વખતે અન્ય એક ક્રૂ મેમ્બર સાથે સેક્સ માણવાનો આરોપ હતો.
એચએમએસ વિજિલન્ટ સબમરીન ઉત્તર એટલાન્ટિક સમુદ્રમાં તૈનાત હતીં, ત્યારે રેબેકાને એક ક્રૂ મેમ્બર સાથે વાંધાજનક સંબંધ હતાં. બ્રિટન પાસે ચાર પરમાણુ સબમરીન છે.
આ ઘટના સંબંધમાં જ કમાન્ડર સ્ટુઅર્ડ આર્મસ્ટ્રોંગને ગયા મહિને જ નોકરીમાંથી હાંકી કઢાયા હતાં. આરોપી મહિલાનો ફોટો જાહેર થઈ જતાં આનો ભાંડો ફૂટી ગયો હતો. આ અંગેના પ્રારંભિક અહેવાલ વહેતા થવાની શરૂઆત થઈ ત્યારે સબમરીન નવા પરમાણુ શસ્ત્રો લેવા માટ અમેરિકા જતી હતી. સૂત્રોએ જણાવ્યું હતું કે તપાસ ચાલુ છે પરંતુ બંને અધિકારીઓ માટે તે અનુકૂળ નહીં હોય.
તપાસ પૂરી થાય ત્યાં સુધી સબમરીનના બદા જ ક્રૂ મેમ્બર્સ બદલી નંખાયા છે. બ્રિટનમાં હજુ પણ વરિષ્ઠ અધિકારીઓના તેમના તાબા હેઠળના કર્મચારીઓ સાથે સંબંધ કેળવવા પર પ્રતિબંધ છે અને નો ટચિંગ પોલિસી પણ અમલમાં છે. બ્રિટનમાં 2011થી મહિલાઓને સબમરીનમાં તૈનાત કરવાની મંજૂરી આપવામાં આવી છે.
",પરમાણુ સબમરીનમાં મહિલા અધિકારીને સેક્સની મજા મોંઘી પડી
"રાજકોટઃકાનપૂરના યૂવકે રાજકોટની યૂવતી સાથે મેટ્રીમોનિયલ સાઈટ પર પ્રથમ ફ્રેનડશિપ કરી ત્યારબાદ લગ્નની લાલચ આપી યુવતી પાસેથી ભોળવીને તેના નિર્વસ્ત્ર ફોટા અને વીડિયો મંગાવ્યો હતો. અને પછી વાઇરલ કરી બદનામી કરી હતી. જો કે આ યુવક હાલ પોલીસ સકંજામાં આવી ચુક્યો છે. ત્યારે એ ચોક્કસ કહેવું પડે છે કે, ઈન્ટરનેટની આ ભરમાણી દૂનિયાથી સદાયને માટે ચેતતા રહેવું પણ જરૂરી છે.
કાનપૂરના યુવક હર્ષ શ્રવણ ગુપ્તાએ રાજકોટ શહેરના ભગવતીપરા પાસેની એક સોસાયટીમાં રહેતી યુવતી સાથે શાદીડોટકોમમાં સૌ પ્રથમ તો શાદીમાં તે ઈન્ટ્રસ્ટેડ હોઈ તે પ્રકારની વાતો શરૂ કરી હતી. ત્યારબાદ સમય રહેતાં યુવતી સાથે ફ્રેન્ડશિપ કરી અને તે યુવતી વગર રહી નહી શકે તેવી વાતો કરી જાળમાં ફસાવી હતી. તો સાથો સાથ પોતે જીવશે અને મરશે તો પણ તેણીની સાથે જ તેવા વચનો પણ આપ્યા હતા. સમયાંતરે પોતે ભવિષ્યમાં તેણીનો જ પતિ થવાનો હોઈ તેથી ચાલી ચૂપડી વાતોમાં ફસાવી યુવતીના નગન ફોટા માંગ્યા હતા. યુવતીના નગન ફોટા મેળવ્યા બાદ તેણે યુવતીના તમામ મેળવેલા નગન ફોટા ઈન્ટરનેટ પર કર્યા વાઈરલ કરી દગો કર્યો હતો.
હાલ પોલિસે આરોપીને નામદાર કોર્ટમાં રજૂ કરી સાત દિવસના રિમાન્ડ મેળવ્યા છે. જો કે પોલિસને આશા છે કે આ સાત દિવસના રિમાન્ડમાં આરોપીએ શા માટે આ કૃત્ય કર્યુ તેમજ આવુ કૃત્ય કોઈ બીજી યુવતી સાથે કર્યુ છે કે કેમ તે અંગે હકિકતો બહાર આવશે.","રાજકોટની યુવતિને પ્રેમજાળમાં ફસાવી મેળવ્યા નગ્ન ફોટા,પછી શું થયું જાણો"
"
આઠ નવેમ્બર ૨૦૧૬ના રોજ નોટબંધી અમલી બન્યાને એક વર્ષ પૂરું થવા જઈ રહ્યું છે અને સરકાર તે દિવસની ઉજવણી કરવાની તૈયારી કરી રહ્યું છે તો વિરોધપક્ષ તે દિવસને કાળા દિવસના રૂપમાં મનાવવા જઈ રહ્યો છે. આ બધા વચ્ચે સૌથી મોટો પ્રશ્ન એ ઊભો થાય છે કે જનતાને આ નોટબંધીને કારણે મળ્યું શું? સરકાર તરફથી નોટબંધી પછી દાવા થયા હતા કે તેને પગલે દેશમાં કેશલેસ ઇકોનોમીને પ્રોત્સાહન મળશે. તો નોટબંધીને પગલે ભારત કેટલું કેશલેસ થયું ?
આ બધા વચ્ચે નાગરિક ઉડ્ડયન પ્રધાન જયંત સિંહાએ એક ટીવી મુલાકાતમાં જણાવ્યું હતું કે આ નોટબંધી નહીં પણ નોટબદલી હતી. તેનો રાજકીય પ્રભાવ ઉત્તર પ્રદેશ, ઉત્તરાખંડ , ગોવા અને મણિપુરની સરકારે સાબિત કરી આપ્યું છે. સામાજિક પ્રભાવની વાત કરીએ તો દેશમાં પૂરો ટેક્સ ના ભરવાનું જ માનસ પ્રવર્તી રહ્યું હતું , તેના પર લગામ લાગી છે. ૯૦ લાખથી વધુ વધારાના કરદાતા વેરાકીય નેટવર્કમાં સામેલ થયા છે. ત્રાસવાદીઓને મળતું કાળું નાણું અટકતાં નક્સલવાદ અને ત્રાસવાદ બંને નિયંત્રણમાં આવ્યા છે.
નોટબંધીથી કાળું નાણું બહાર આવ્યું : સુરેશ પ્રભુ
ટીવી મુલાકાતમાં ભાગ લેતાં વાણિજ્યપ્રધાન સુરેશ પ્રભુએ જણાવ્યું હતું કે નોટબંધીને કારણે દેશમાં કાળું નાણું ધરાવનારા હેરાન છે. જેમના ધંધામા કાળું નાણું હતું તેઓ પણ પરેશાન છે. દેશના ચલણના શુદ્ધિકરણ માટે નોટબંધી ખૂબ જરૂરી હતી. લોકોએ નોટબંધી દરમિયાન બેન્કમાં જમા કરાવેલી રોકડ જેવા કાળા નાણાંને મુદ્દે પણ જવાબ આપવો પડશે. બજારમાં ફરતું કાળું નાણું આજે બેન્કમાં પહોંચી ગયું છે.
નાની માછલી ફસાઈ, મગરમચ્છ છટકી ગયા : કોંગ્રેસ
એક ટીવી મુલાકાતમાં કોંગ્રેસના નેતા સચિન પાઇલોટે જણાવ્યું હતું કે મોદી સરકારે કેન્સરનો ઉપાય કરવા નોટબંધી કરી હતી, પરંતુ હકીકતે માત્ર માથાના દુ:ખાવા જેવી સામાન્ય બીમારીનોે ઉપાય કરવામાં જ સફળતા મળી છે. કાળું નાણાને આતંકવાદ બંને પર લગામ લાગશે તેવા સરકારે દાવા તો કર્યા હતા પરંતુ ૯૯ ટકા કરન્સી રિઝર્વ બેન્ક સુધી પરત પહોંચી ચૂકી છે અને ત્રાસવાદી ઘટનાઓ ૩૮ ટકા વધી છે.
નોટબંધી સરકારનું મોટું કાવતરુ : પૃથ્વીરાજ ચૌહાણ
કોંગ્રેસના નેતા પૃથ્વીરાજ ચૌહાણે કહ્યું હતું કે સરકારે વિદેશમાંથી કાળું નાણું બહાર લાવવા વચન આપ્યું હતું, સરકાર જવાબ આપે કે વિદેશમાં કેટલું કાળું લાવ્યા? જનતાએ તેમને તે માટે તક આપી હતી પરંતુ તે તક સરકારે ગુમાવી દીધી. તેમણે પ્રશ્ન કર્યો કે નોટબંધીનો ઉદ્દેશ ડિજિટલાઈઝશન હતું તો લોકો આટલી મુશ્કેલી શા માટે અનુભવી રહ્યા છે? અચાનક ડિજિટલાઈઝેશન ના થઈ શકે. તેમાંય વળી ક્રેડિટ કે ડેબિટ કાર્ડ સ્વાઇપ કરતાં તે કાર્ડ બનાવનારી કંપનીને ક્રેડિટ મળે છે. અમેરિકી સરકાર ઇચ્છે છે કે બધું ડિજિટલ થઈ જાય અને અમેરિકી કંપનીઓને લાભ થાય.
",આઠ નવેમ્બરે સરકાર નોટબંધીની ઉજવણી કરશે અને વિરોધપક્ષ કાળો દિવસ મનાવશે
"મુંબઈ: બોલિવૂડમાંથી એક ચોંકાવનારી ઘટના સામે આવી છે. બોલિવૂડ એક્ટર સુશાંતસિંહ રાજપૂતે (bollywood actor Sushant Singh Rajput )મુંબઈમાં પોતાના ઘરમાં ફાંસી લગાવીને આત્મહત્યા કરી લીધાની આશંકા વ્યક્ત કરવામાં આવી રહી છે. મુંબઇ સ્થિત ઘરમાંથી ગળેફાંસો ખાધેલી હાલતમાં તેમની લાશ મળી છે. તેમણે આ અંતિમ પગલું કેમ ભર્યું તે અંગે હજી કોઇ વિગતો સામે આવી નથી. સુશાંતસિંહ બોલિવૂડનાં ઘણાં જ લોકપ્રિય એક્ટર છે. તેમણે પોતાના કેરિયરની શરૂઆત ટીવી એક્ટર તરીકે કરી હતી. હાલ પોલીસે ઘટનાસ્થળે જઇને તપાસ હાથ ધરી છે.
સુશાંતે સૌથી પહેલા 'કિસ દેશમે હે મેરા દિલ' નામની સિરિયલમાં કામ કર્યું હતું. તેમને એકતા કપૂરની સિરિયલ 'પવિત્ર રિશ્તા'થી પ્રસિદ્ધિ મળી હતી. જે બાદ તેમની ફિલ્મોની સફર ચાલુ થઇ હતી. તેઓ ફિલ્મ 'કાઇપો છે'માં લીડ રોલમાં દેખાયો હતો.
જે બાદ તેઓ 'શુદ્ધ દેશી રોમાંસ'માં વાણી કપૂર અને પરિણીતી ચોપડાની સાથે દેખાયા હતાં. તેમની સૌથી વધારે ચર્ચાયેલી ફિલ્મ 'એમ.એસ ધોની' છે. જેમાં તેમણ ભારતીય ક્રિકેટર ધોનીનો રોલ કર્યો હતો. આ તેમની પહેલી ફિલ્મ હતી જેને ૧૦૦ કરોડ રૂપિયાની કમાણી કરી હતી. જે બાદ તેમની ફિલ્મ 'સોનચિ઼ડિયા' અને 'છિછોરે'  આવી હતી. તેમની છેલ્લી ફિલ્મ 'કેદારનાથ' હતી જેમાં તેઓ સારા અલી સાથે કામ કર્યું હતું.","બોલિવૂડ એક્ટર સુશાંતસિંહેની ગળેફાંસો ખાધેલી હાલતમાં ઘરમાંથી મળી લાશ, આપઘાતની આશંકા"
"
મોડાસા તાલુકાના વણિયાદ ગામે શનિવારે બપોરે ખેતરમાંથી પસાર થતી વીજ લાઈનનો જીવતો તાર ખેતરમાં પડયો હતો. જેના પગલે ખેતરમાંનો ઘઉંનો ઉભો પાક બળીને ખાખ થઈ ગયો હતો. એકાએક ભભૂકી ઉઠેલી આગમાં પાંચ ખેડૂતોએ ૮ વીઘા જમીનમાં મહા મહેનતે તૈયાર કરેલ પાક રાખના ઢગલામાં ફેરવાઈ જતાં ખેડૂતોની હાલત કફોડી બની ગઈ હતી. તાલલુુકાના શીણાવાડ ગામે પણ વીજતારમાંથી તણખા ઝરતાં પાંચ વીઘામાં ઘઉંનો ઉભો પાક બળીને રાખ થઈ ગયો હતો.













વીજ તંત્રના પાપે ખેતરોમાં ઘઉંનો ઉભો પાક બળવા લાગ્યો છે. શોર્ટ સર્કીટના કારણે તણખા ઝરતાં અનેક જગ્યાએ તૈયાર થઈ ગયેલો પાક બળી જવાને કારણે ખેડૂતોના મોંમાં આવેલ કોળિયો છીનવાઈ રહ્યો છે. દરમિયાન વણિયાદ ગામે નહેરૃકંપા માર્ગ ઉપર આવેલ ખેતરોમાંથી પસાર થતી વીજ લાઈનનો તાર તૂટયો હતો. જીવતો વીજ વાયર પડવાને કારણે તણખા ઝરતાં જોતજોતામાં આગ લાગી જતાં પાંચ ખેડૂતોના ખેતરમાં તૈયાર થઈ ગયેલ ઘઉંનો પાક બળીને રાખનો ઢગલો થઈ ગયો હતો. ખેતરોમાં આગ લાગતાં ગામમાંથી મોટી સંખ્યામાં ખેડૂતો દોડી આવ્યા હતા અને આગ ઉપર કાબુ મેળવવા પાણીનો મારો ચલાવવામાં આવ્યો હતો પરંતુ આગ કાબુમાં આવે તે પહેલાં ૮ વીધા જમીનમાં તૈયાર ઘઉંનો ઉભો પાક બળી ગયો હતો. આગ લાગવાને કારણે પ૦૦ મણ ઘઉં બળીીને ખાખ થઈ ગયા હતા.
આ જ રીતે શીણાવાડ ગામે પણ અરવિંદભાઈ મોહનભાઈ પંચાલના ખેતરમાંથી પસાર થતી વીજ લાઈનમાંથી તણખા ઝરતાં ઘઉંનો પાકમાં આગ લાગી ગઈ હતી. ખેડૂતે આઠ વીઘામાં વાવેતર કર્યુ હતુ જો કે આગ લાગગવાનાા આ બનાવમાં પાંચ વીઘા વાવેતરમાંનો ઉભો પાક બળીને રાખ થઈ ગયો હતો. મોટી સંખ્યામાં ઉમટી પડેલ લોકોએ પાણીનો મારો ચલાવી માંડ આગ ઉપર કાબુ મેળવ્યો હતો. બનાવને પગલે વણિયાાદ અઅને શીણાવાડમાં વીજ તંત્રએ સર્વેની કામગીરી હાથ ધરી હતી.
વણિયાદમાં આ ખેડૂતોનો ઉભો પાક બળી ગયો
બાબુભાઈ હિરાભાઈ વાળંદ
અંબાલાલ હિરાભાઈ વાળંદ
પરષોત્તમભાઈ નાનાભાઈ વાળંદ
મનીષભાઈ ભીખાભાઈ વાળંદ
રસીકકભાઈ બેચરભાઈ વાળંદ
રસ્તા ઉપર વીજ તાર પડતાં અફરાતફરી મચી
વણિયાદ-નહેરૃકંપા માર્ગ ઉપર જીવંત વીજ તાર લોકોના જીવ અધ્ધર થઈ ગયા હતતા. સતત લોકોની અવર જવરથી ધમધમતા માર્ગ ઉપર વીજ તાર પડયો તે સમયે સદનસીબે કોઈ વાહન કે રાહદારી પસાર થયો ન હતો.નહીતર મોટી જાનહાની થઈ ગઈ હોત.વીજ તાર રસ્તા વચ્ચે પડતાં રોડની બંને બાજુ લોકોને થોભી જવાની ફરજ પડી હતી.
",મોડાસાઃ વણિયાદમાં ખેતરમાં જીવતા વીજ તાર પડતાં પાંચ ખેડૂતોનો ઘઉંનો પાક બળીને ખાખ
"
સાવરકુંડલામાં રહેતી એક યુવતીએ શહેરમાં જ રહેતા એક યુવક સાથે સોશિયલ મીડિયાના માધ્યમથી ફ્રેન્ડશીપ કર્યા બાદ યુવકે તેને મળવા બોલાવીને બેફામ માર માર્યો હતો અને તેના અન્ય મિત્રએ કોઈને કહેશે તો મારવાની ધમકી પણ આપી હતી.
સાવરકુંડલાની એક 19 વર્ષીય યુવતીને કડવો અનુભવ થયો હતો. શહેરમાં જ રહેતા હિરેન કલ્પેશભાઈ જેઠવા નામના યુવક સાથે ઈન્સ્ટાગ્રામ પર ફ્રેન્ડશીપ થયા બાદ બન્ને વારંવાર ફોન પર ટેકસ્ટ મેસેજથી પણ વાતચીત કરતાં હતાં અને યુવકે મેસેજ કરીને તેને મળવા માટે બોલાવી હતી અને આ યુવતી મળવા માટે પણ ગઈ હતી. યુવક તેને પોતાની કારમાં લઈ ગયો હતો ત્યારે યુવતીએ ટેકસ્ટ મૅસેજ અને વોટ્સએપ મૅસેજથી મને બદનામ કરીશ નહીં તેમ કહેતા યુવકે તેને પોતાની કારમાંથી ઊતારી દીધી હતી અને બેફામ ગાળો આપી, લાફાઓ મારીને કારના બોનેટ સાથે યુવતીના માથા પછાડયા હતાં.
બાદમાં પણ મુકેશ ગોહિલ નામના શખશે યુવતીને ફોન કરીને જો કોઈને પણ કહેશે તો જાનથી મારી નાખવાની ધમકી આપી હતી. પોલીસે ભોગ બનેલી યુવતીની ફરિયાદ પરથી ગુનો નોંધીને આગળની કાર્યવાહી હાથ ધરી છે.
આ વીડિયો પણ જુઓ : DGP આશિષ ભાટિયાની પ્રેસ

","સોશિયલ મીડિયામાં મિત્રતા કરવી યુવતીને ભારે પડી, યુવકે મળવા બોલાવી ઢોર માર માર્યો"
"
ખુબજ લોકપ્રિય કોમેડી શો ધ કપિલ શર્મા શોમાં સુનીલ ગ્રોવરનું નામ કોઈ ભૂલી જ ન શકે. રિન્કુ ભાભીનું પાત્ર નિભાવી રહેલા સુનીલ ગ્રોવરે એટલી મહેનત કરી કે તમને આ પાત્ર એટલું જીવંત લાગે કે તમારા માન્યામા ન આવે કે આ પાત્ર નકલી છે આપણને એવુ જ લાગે કે આપણે ખરેખર રિન્કુ ભાભીને જ જોઈ રહ્યા છીએ. એક પુરૂષ થઈને જ્યારે તમે કોઈ સ્ત્રીની ભૂમિકા નિભાવો અને એ પણ તમારે એક્ટીંગના દમ પર દર્શકોને પેટ પકડીને હસાવવાના હોય ત્યારે તમારી જવાબદારીઓ બેવડી થઈ જાય છે અને આ કામ ખુબજ અઘરૂ થઈ જાય છે.
#sunilgrover with #rakheepunjabi at #mastanimehfil today in bali. #thesambawedding #bigfatindianwedding #destinationwedding #amritpunjabi #sanjana #rakheepunjabi #rampunjabi @viralbhayani
A post shared by  Viral Bhayani (@viralbhayani) on Aug 15, 2019 at 10:39am PDT
",લો ફરી એકવાર દર્શકોને પેટ પકડીને હસાવવા આવી પહોંચ્યા ‘રિન્કુ ભાભી’
"
કોરોના મહામારીને લઇ લોકોમાં આશા વ્યક્ત કરી હતી કે સમયની સાથો સાથ પ્રકોપમાં ઘટાડો આવશે અને કેસોની સંખ્યા ઓછી થતી જશે. પરંતુ તેનાથી ઉલટું થઇ રહ્યું છે. કોરોના સમયની સાથો સાથ વધુ ઝડપથી ફેલાઇ રહ્યો છે. રોયટર્સ ટેલીના મતે શુક્રવારના રોજ વિશ્વમાં કોરોના કેસોની કુલ સંખ્યા 1.4 કરોડને પાર કરી ગઇ છે. એટલું જ નહીં અંદાજે 100 કલાકમાં કોરોનાના રેકોર્ડબ્રેક 10 લાખ કેસ સામે આવ્યા છે.
કોરોનાનો પહેલો કેસ ચીનમાં જાન્યુઆરીના શરૂઆતના દિવસોમાં આવ્યા હતા. ત્યારબાદ આવતા ત્રણ મહિનામાં કોરોના કેસોની સંખ્યા 10 લાખ પર પહોંચી હતી. પરંતુ કોરોના કેસોની સંખ્યા 1.3 કરોડથી 1.4 કરોડ પહોંચવામાં માત્ર ચાર દિવસ લાગ્યા છે. 13 જુલાઇના રોજ વિશ્વમાં કોરોનાની કુલ સંખ્યા 1.3 કરોડ થઇ હતી પરંતુ 17ના રોજ આ 1.4 કરોડને પાર થઇ ગઇ છે.
અમેરિકામાં 36 લાખથી વધુ કોરોનાના કેસ સામે આવી ચૂકયા છે. તેમ છતાંય દરરોજ અહીં કોરોનાના ઘણા મામલા સામે આવી રહ્યા છે. ગુરૂવારના રોજ અહીં રેકોર્ડ 77000 કેસ સામે આવ્યા છે. જ્યારે સ્વીડનમાં મહામારીની શરૂઆતથી અત્યાર સુધી 77281 કેસ સામે આવી ચૂકયા છે.
વિશ્વ સ્વાસ્થ્ય સંગઠન (WHO)ના મતે શુક્રવારના રોજ કોરોનાના 237743 કેસ સામે આવ્યા છે. આની પહેલાં 12 જુલાઇના રોજ રેકોર્ડબ્રેક 230370 કેસ સામે આવ્યા હતા. આ તમામ આંકડા એ બતાવા માટે પૂરતા છે કે તાજેતરના દિવસોમાં કોરોનાના કેસ ઝડપથી વધ્યા છે. સૌથી વધપ જે દેશોમાંથી કોરોનાના કેસ સામે આવી રહ્યા છે તેમાં અમેરિકા, બ્રાઝિલ, ભારત અને દક્ષિણ આફ્રિકા છે.
જો કે જુલાઇ મહિનામાં કોરોનાથી મરનારાઓના દર્દીઓની સંખ્યા જોઇએ તો લગભગ 5000ની આસપાસ બનેલી છે. એટલે કે મોતના આંકડામાં સ્થિરતા બનેલી છે. છેલ્લાં સાત મહિનામાં કોરોનાના લીધે આખી દુનિયામાં 590000 લોકો પોતાનો જીવ ગુમાવી ચૂકયા છે.
આ વીડિયો પણ જુઓ : વડોદરામાં 24 કલાકમાં 18 દર્દીના મોત

","દુનિયામાં કોરોનાના કેસનો રાફડો ફાટ્યો!, અંદાજે 100 કલાકમાં આટલા બધા કેસ નોંધાતા ફફડાટ"
"ઇસ્લામાબાદ # અફઘાનિસ્તાનની સરહદે આવેલા પાકિસ્તાનના અશાંત ઉત્તર વજીરીસ્તાન વિસ્તારમાં આતંકવાદીઓના અડ્ડા પર પાક સેના દ્વારા કરાયેલા હવાઇ હુમલામાં ઓછામાં ઓછા 40 આતંકવાદીઓ ઠાર મરાયા છે.
મીડિયા અહેવાલ અનુસાર પાકિસ્તાની સેનાએ કહ્યું છે કે, રવિવારે ઉત્તર વજીરીસ્તાનના શાવલ વિસ્તારમાં યુધ્ધ વિમાનો દ્વારા બોમ્બ ફેંકાયા હતા જેમાં 40 આતંકીઓ ઠાર મરાયા છે. સેના પ્રમુખ રાહિલ શરીફે ગુપ્ત એજન્સીઓને પંજાબ પ્રાંતના અટક જિલ્લામાં થયેલા આત્મઘાતી બોમ્બ હુમલાના ષડયંત્રકારીઓનો પતો મેળવવા આદેશ આપ્યા હતા. જે બાદ આ હુમલો કરવામાં આવ્યો હતો.
અટકમાં થયેલા આત્મઘાતી હુમલામાં પંજાબ પ્રાંતના ગૃહ મંત્રી શુજા ખાનજાદા અને અન્ય 12 લોકોના મોત થયા હતા. પંજાબ ઇમરજન્સી વિભાગના પ્રવક્તા દીબા શહનાજે કહ્યું કે, 71 વર્ષના ખાનજાદાના મૂળ ગામ શાદીખાનમાં આવેલા એમના રાજનીતિક કાર્યાલય પર એક આત્મઘાતી બોમ્બ હુમલાખોરે હુમલો કર્યો હતો. જેમાં ખાનજાદા અને એક ડીએસપી સહિત 12 લોકોના મોત થયા હતા.
ગત 14 જુલાઇએ ઉત્તર વજીરીસ્તાનના અલવારા વિસ્તારમાં હવાઇ હુમલામાં મુખ્ય કમાન્ડર સહિત 14 આતંકવાદીઓ માર્યા ગયા હતા. ઉત્તર વજીરીસ્તાન વર્ષ છેલ્લા દોઢ કાયદાથી અલકાયદા અને તાલિબાનના આતંકવાદીઓનો ગઢ રહ્યો છે. જ્યાં હવે સેના દ્વારા અભિયાન હાથ ધરાયું છે. ગત વર્ષે જુન મહિનાથી શરૂ કરાયેલા આ અભિયાનમાં અત્યાર સુધી 2800 જેટલા આતંકવાદીઓ માર્યા ગયા છે.","પાકિસ્તાનમાં સેનાનો હવાઇ હુમલો, 40 આતંકવાદી ઠાર"
"
। અમદાવાદ ।
ભારતીય સુકાની વિરાટ કોહલી ઇન્ટરનેશનલ ક્રિકેટ મેચોમાં સૌથી ઓછી ઇનિંગ્સમાં ૨૦ હજાર રન પૂરા કરનાર બેટ્સમેન બની ગયો છે. તેણે વેસ્ટ ઈન્ડિઝ સામે વર્લ્ડ કપની મેચમાં ૩૭મો રન બનાવવાની સાથે આ સિદ્ધિ મેળવી હતી. કોહલીએ આ મામલે ભારતના દિગ્ગજ બેટ્સમેન સચિન તેંડુલકર તથા વેસ્ટ ઇન્ડિઝના બ્રાયન લારાનો રેકોર્ડ તોડી નાખ્યો હતો. સચિન અને લારાએ ૪૫૩મી ઇનિંગસ્માં ૨૦ હજાર રન પૂરા કર્યા હતા. કોહલીએ ૪૧૭મી ઇનિંગમાં જ આ માઇલ સ્ટોન પાર કર્યો હતો. તે ઇન્ટરનેશનલ ક્રિકેટમાં ૨૦ હજાર રન પૂરા કરનાર વિશ્વનો ૧૨મો બેટ્સમેન છે. કોહીલએ ટેસ્ટમાં ૧૩૧, વન-ડેમાં ૨૨૪ તથા ટી૨૦માં ૬૨ ઇનિંગ્સ રમી હતી.
વન-ડેમાં ૧૧,૦૦૦ પ્લસ રન
વર્લ્ડ કપમાં ૧૬મી જૂને પાકિસ્તાન સામેની મેચ દરમિયાન કોહલીએ ૭૭ રનની ઇનિંગ્સ રમી હતી. આ દરમિયાન તેણે વન-ડે ઇન્ટરનેશનલ ક્રિકેટમાં ૧૧ હજાર રન પણ પૂરા કર્યા હતા. કોહલીએ વન-ડે કારકિર્દીની ૨૨૨મી ઇનિંગમાં આ સિદ્ધિ હાંસલ કરી હતી. સચિન તેંડુલકરે ૨૭૬ ઇનિંગમાં ૧૧ હજાર રન બનાવ્યા હતા.
કોહલી ભારતનો ત્રીજો બેટ્સમેન બન્યો
ઇન્ટરનેશનલ ક્રિકેટમાં ૨૦ હજાર રન પૂરા કરનાર કોહલી ભારતનો ત્રીજો બેટ્સમેન છે. તેના પહેલાં સચિન તેંડુલકર (૩૪,૩૫૭ રન) તથા રાહુલ દ્રવિડ (૨૪,૨૦૮ રન) આ સિદ્ધિ મેળવી ચૂક્યા છે. સચિને વન-ડે તથા ટેસ્ટમાં અનુક્રમે ૧૮,૪૨૬ તથા ૧૫,૯૨૧ રન બનાવ્યા હતા. દ્રવિડે વન-ડેમાં ૧૦.૮૮૯ તથા ટેસ્ટમાં ૧૩,૨૮૮ રન બનાવ્યા હતા.
",વિરાટ રેકોર્ડ : સૌથી ઝડપી ૨૦ હજાર રન પૂરા
"
। કાબુલ ।
અફઘાનિસ્તાનમાં ત્રાસવાદી હુમલા અટકવાનું નામ નથી લેતા. આત્મઘાતી હુમલાખોરે આ વખતે એક કોચિંગ સેન્ટરને નિશાન બનાવ્યું હતું કે જેમાં શિયા વિદ્યાર્થીઓ વિશ્વ વિદ્યાલય પરીક્ષાઓની તૈયારી કરી રહ્યા હતા. હુમલામાં ૪૮ લોકોના મૃત્યુ થયા છે અને ૬૭ ઘાયલ થયા છે. મૃતકોમાં શિયા વિદ્યાર્થીઓ ઉપરાંત કોચિંગ સેન્ટરના શિક્ષકોનો પણ સમાવેશ થાય છે. અફઘાનિસ્તાનમાં શિયા સમુદાય પર તાજેતરનો સૌથી મોટો હુમલો થયો છે. હુમલાની જવાબદારી કોઈએ નથી લીધી પરંતુ ઈસ્લામિક સ્ટેટને આ હુમલા માટે જવાબદાર ગણવામાં આવે છે.
ઉલ્લેખનીય છે કે દશ્ત- એ- બારચા વિસ્તારમાં આત્મઘાતી હુમલાખોરે એક ખાનગી ઈમારતને નિશાન બનાવી હતી. કોચિંગ ક્લાસમાં યુનિવર્સિટી પ્રવેશ કસોટી માટે વધારાના વર્ગો ચાલી રહ્યા હતા. આરોગ્ય મંત્રાલયના પ્રવક્તા વાજિદ મજરોહે જણાવ્યું હતું કે મૃતકોમાં વિદ્યાર્થીઓ ઉપરાંત કેટલાક શિક્ષકોનો પણ સમાવેશ થાય છે. ઘાયલોની ઉંચી સંખ્યા જોતાં મૃત્યુઆંક હજી વધી શકે છે.
અધિકારીઓએ જણાવ્યા મુજબ એક આત્મઘાતી હુમલાખોરે હુમલો કર્યો હતો. તાલિબાને હુમલા પાછળ પોતાની ભૂમિકા હોવાનો ઇનકાર કર્યો છે.
કાબુલમાં ગુપ્તચર પાંખની ઈમારત પર હુમલો
કાબુલ ખાતેના અફઘાન ગુપ્તચર સેવાના તાલીમ કેન્દ્ર પર એક બંધૂકધારીએ હુમલો કર્યો હતો. ગોળીબાર શરૂ થતાં કાર્યાલયના કર્મચારીઓએ સંરક્ષિત વિસ્તારમાં આશરો લઈ લીધો હતો. કાબુલ પોલીસના પ્રવક્તાએ જણાવ્યું હતું કે હુમલાખોરો રોકેટની મદદથી ગ્રેનેડ ઝીંકી રહ્યા હતા પરંતુ હુમલાખોરોની સંખ્યા વિષે જાણી શકાયું નહોતું. ઘટનામાં જાનમાલને નુકસાન નહોતું થયું. બળવાખોરો કાબુલ ખાતેની ગુપ્તચર પાંખને વારંવાર નિશાન બનાવતા રહે છે.
","કાબુલના શિયા કોચિંગ સેન્ટર પર આતંકી ત્રાટક્યાં, ૪૮ વિદ્યાર્થી અને શિક્ષકનાં મોત"
"ધનસુરા,તા.3 સપ્ટેમ્બર, 2020,
ગુરૂવાર
ધનસુરા-બાયડ રોડ પર
આવેલા હીરાપુર સ્ટેન્ડ નજીક ગુરૃવારે સવારે પરપ્રાંતીય ટ્રક કન્ટેનર અને બાઈક  વચ્ચે થયેલા અકસ્માતમાં એક ઈસમનું મોત નિપજયું
હતું.જયારે બે મહિલાઓને ઈજાઓ થતાં વાત્રક સારવાર અર્થે ખસેડવામાં આવી હતી.અકસ્માત
કરી ટ્રક ચાલક નાસી જતાં તેના વિરૂધ્ધ ધનસુરા પોલીસ સ્ટેશને ફરીયાદ નોંધાઈ હતી.
ધનસુરા-બાયડ રોડ પર
આવેલા હીરાપુર સ્ટેન્ડ નજીક પરપ્રાંતિય ટ્રક કન્ટેઈરના ચાલકે  પુરઝડપે હકાંરી  બાઈક ને પાછળથી ધડાકાભેર ટક્કર મારતા બાઈક ચાલક
જગદીશભાઈ મગનભાઈ પટેલ (ઉ.વ.૫૧) રહે.અમરાપુરકંપા તેમજ આશાબેન રમેશભાઈ પરમાર અને
દાલીબેન બચુભાઈ પરમાર ત્રણેયને  ઈજાઓ થતાં
વાત્રક હોસ્પિટલમાં સારવાર અર્થે ખસેડાયા બાદ જગદીશભાઈ નું મોત નિપજયું હતું.જયારે
બંને મહિલાઓ વાત્રક હોસ્પિટલ ખાતે સારવાર હેઠળ છે. 


અકસ્માત કરી ટ્રક ચાલક
નાસી જતાં સોમાભાઈ કરમશીભાઈ પટેલ રહે.અમરાપુરકંપા તા.ધનસુરા નાઓએ નાસી ગયેલ
પરપ્રાંતીય ટ્રક વિરૂધ્ધ ધનસુરા પોલીસ સ્ટેશને ફરીયાદ નોંધાવી હતી.જેથી પોલીસે
ગુનો નોંધી પીએસઆઈ પી.ડી.રાઠોડ ચલાવી રહયા છે.જયારે ધનસુરા-બાયડ હાઈવે રોડ પર
અકસ્માત સર્જાતા લોકોએ હાઈવે ચક્કજામ કર્યો હતો. જયારે વાહનોની લાંબી કતારો લાગી
જતાં ટ્રાફીકજામના દ્દશ્યો  સર્જાયા હતા.
",ધનસુરાના હીરાપુર નજીક  કન્ટેનર અને બાઈક ટકરાતા એક નું મોત
"
છ વર્ષનું બાળક હજુ એકડો ઘૂંટતા શીખતું હોય છે ત્યારે અમદાવાદના ૬ ર્વિષય અર્હમ ઓમ તલસાણિયાએ સૌથી નાની વયના કોમ્પ્યૂટર પ્રોગ્રામર તરીકે ગિનિસ બૂક વર્લ્ડ રેકોર્ડ નોધાવ્યો છે. બાળ વયે પાયથન પોગ્રામિંગ લેન્ગ્વેજની પરીક્ષા પાસ કરવાની સિદ્ધિ હાંસલ કરી છે.
તેણે મૂળ પાકિસ્તાનના અને હાલ બ્રિટનમાં વસતા સાત વર્ષના બાળકનો રેકોર્ડ તોડી આ સિદ્ધિ મેળવી છે. કમ્પ્યૂટર એન્જિનિયરિંગમાં આગળ વધવા માટે પ્રોગ્રામિંગ લેન્ગ્વેજ માટેના માઈક્રોસોફ્ટ સર્ટિફિકેટ માટે એપ્લાય કરવાનું હોય છે, પરંતુ આ બાળકે તો માત્ર ૬ વર્ષની ઉંમરે પરીક્ષા પાસ કરી રેકોર્ડ બનાવ્યો છે.
<>

શહેરના થલતેજ વિસ્તારમાં રહેતા અને ઉદ્ગમ સ્કૂલમાં અભ્યાસ કરતા અર્હમે ૨૩મી જાન્યુઆરી, ૨૦૨૦ના રોજ ‘માઈક્રોસોફ્ટ ટેક્નોલોજી એસોસિયેટની પાયથોન પ્રોગ્રામિંગ લેન્ગ્વેજ’ની પરીક્ષા ૯૦ ટકા સાથે પાસ કરી હતી. આ પરીક્ષામાં ઉમેદવારો વધુમાં વધુ એક હજાર માર્ક્સમાંથી ૭૦૦ માર્કસ મેળવી શકતા હોય છે પરંતુ તેણે ૯૦૦ ગુણ મેળવ્યાં હતાં.
બીજા ધોરણમાં અભ્યાસ કરતા મોટી સિદ્ધિ મેળવતાં ગિનિસ બુક ઓફ વર્લ્ડ રેકોર્ડ દ્વારા નોંધ લઈ તેને સૌથી નાની વયનો કમ્પ્યૂટર પ્રોગ્રામર જાહેર કરાયો છે. માત્ર અઢી વર્ષની ઉંમરથી જ ગેઝેટ્સમાં તેને રસ હતો. ૫ વર્ષનો થયો ત્યારથી જ ગેમ કઈ રીતે બને, તેમાં રસ પડતા આગળ વધ્યો હતો. તેના માતા-પિતા સોફ્ટવેર એન્જિનિયર છે.
માતા તૃપ્તિબેને કહ્યું કે, તેને નાનાપણથી કમ્પ્યૂટર અને ટેબ્લેટમાં રુચિ હતી. ત્રણ વર્ષનો થયો ત્યારે એન્ડ્રોઈડ, વિન્ડોઝ, આઈઓએસ એમ બધી ઓપરેટિંગ સિસ્ટમ વાપરતો થઈ ગયો હતો. વીડિયો ગેમ રમવાનો ખૂબ શોખ છે. હાલ તે પોતાની વીડિયો ગેમ બનાવી રહ્યો છે. તે એક જ સમયે ગેમના ટુડી અને થ્રીડી વર્ઝન પર કામ કરી રહ્યો છે અને ટૂંક સમયમાં પોતાની ગેમ પણ લોન્ચ કરશે. અત્યાર સુધીમાં તેણે અઢળક એવોર્ડ જીતી લીધાં છે.
","અ’વાદના 6 વર્ષીય અર્હમે ગિનિસ બૂક વર્લ્ડ રેકોર્ડ નોધાવ્યો, મૂળ પાક.ના અને હાલ બ્રિટનમાં વસતા બાળકનો રેકોર્ડ તોડ્યો"
"
બોર્ડવોક એમ્પાયરની અભિનેત્રી હીધર લિન્ડે પોતાની ઇન્સ્ટાગ્રામ પોસ્ટ પર આક્ષેપ કર્યા હતા કે ૯૩ વર્ષના પૂર્વ અમેરિકી પ્રમુખે વર્ષ ૨૦૧૪માં બંને એક ટીવી કાર્યક્રમમાં મળ્યાં ત્યારે તેનો પાછળથી સ્પર્શ કરીને જાતીય સતામણી કરી હતી. સિનિયર બુશે આ સંબંધમાં માફી માગી છે. તેમના પ્રવક્તાએ જણાવ્યું હતું કે પૂર્વ પ્રમુખે કોઈને પરેશાન કરવાના ઇરાદાથી આવું કાંઈ નહોતું કર્યું. મજાક-મસ્તીના પ્રયાસ થકી લિન્ડને દુઃખ પહોંચ્યું હોય તો તેઓ માફી માગે છે.
અભિનેત્રીએ આક્ષેપ કર્યા હતા કે સિનિયર બુશે વ્હિલચેરમાં બેઠાં બેઠાં તેની સાથે હસ્તધૂનન નહોતું કર્યું પરંતુ મને પાછળથી સ્પર્શ કર્યો હતો. બુશનાં પત્ની પણ બાજુમાં જ ઊભાં હતાં. અભિનેત્રીએ વધુ જણાવ્યું હતું કે બુશે તે પછી ગંદો જોક સંભળાવીને સાથે તસવીર ખેંચાવતી વખતે પણ વ્હિલચેરમાં બેઠાં બેઠાં પાછળના ભાગે સ્પર્શ કર્યો હતો. લિન્ડ હાલમાં પોતાની પોસ્ટ ડિલીટ કરી ચૂકી છે પરંતુ તેણે પોસ્ટમાં જણાવ્યું હતું કે આ બધું બન્યું ત્યારે બુશનાં પત્ની તેમને ડોળા કાઢીને સાનમાં સમજાવી રહ્યા હતા કે હવે બીજી વાર નહીં.
હોલિવૂડના અનેક સ્ટાર નિર્માતા હાર્વે વેઇનસ્ટેન સામે જાતીય પજવણી અને દુષ્કર્મની ફરિયાદ કરવા આગળ આવ્યા પછી લિન્ડે પૂર્વ અમેરિકી પ્રમુખ પર આ આક્ષેપ કર્યા હતા. લિન્ડે કહ્યું હતું કે અન્ય મહિલાઓએ પણ પોતાને થયેલા અનુભવો જાહેર કરવાની હિંમત દાખવતાં તેની પોતાની હિંમત ખૂલી હતી. લિન્ડે એમ પણ જણાવ્યું હતું કે ગયા સપ્તાહે હરિકેનપીડિતો માટે ભંડોળ એકત્ર કરવાના કાર્યક્રમમાં સિનિયર બુશ અને બરાક ઓબામાએ હાથ મિલાવ્યાની તસવીર જોયા પછી તેને પોતાના અનુભવો જાહેર કરવાનો વિચાર આવ્યો હતો.
","અભિનેત્રીએ કર્યાં હતા જાતીય સતામણીના આક્ષેપ, પૂર્વ અમેરિકી પ્રમુખે માગી માફી"
"
મુંબઇ, તા. ૧૯
સાતારા જિલ્લાના વાઇ ગામે છ હત્યાઓ કરી હાહાકાર મચાવનાર ડોક્ટર ડેથના નામે નામચીન બનેલા ડોક્ટર સંતોષ પોળે પોલીસથી બચવા માટે ખાસ યોજના ઘડી હતી, જે છેવટે નિષ્ફળ જતાં સંતોષ પોળે પોલીસને તેની કામગીરી ગંભીરતાથી બજાવવા માટે પત્ર લખી ગ્રેટ સેલ્યુટ કરી હતી.
પોળે પોલીસને પત્ર લખી તેની ભૂતકાળની કામગીરી સામે સવાલ ઉભાં કર્યા છે તો બીજી બાજુ વાઇના પોલીસ ઇન્સપેક્ટર વિશ્વાસ વેતાળની કામગીરીને બિરદાવી છે. પોલીસ સુપ્રિટેન્ડન્ટ સંદીપ પાટીલ જાતે આ પ્રકરણની તપાસ કરવા ગયા ત્યારે સંતોષ પોળે તેમને આ પત્ર સોંપ્યો હતો.
પત્રમાં શું લખ્યું છે ?
એસપી સાહેબ માટે….
પહેલાં તો એક ગ્રેટ સેલ્યુટ. સર, મને તમે સવાલ કર્યો હતો કે આ બધો ઉપદ્રવ શા માટે ?, એક જ જવાબ- સર, ૨૦૦૩થી ૨૦૦૬ સુધી વિવિધ ખાતાઓના ભ્રષ્ટ અધિકારીઓ અને મડદાલ સમાજને તમારે આ સવાલ કરવો જોઇએે. આ સવાલનો જવાબ શોધવાનું કામ ૨૦૧૬ના જુલાઇ મહિનામાં સ્થાનિક ગુના શાખાના જિગરબાજ અધિકારી અને વાઇના પીઆઇ શ્રી વેતાળ સાહેબની કામગીરીએ કર્યું છે.
એસપી સંદીપ પાટીલે જણાવ્યું હતું કે પોળ દેખીતી રીતે એમ કહેવા માગે છે કે આ સમયગાળા દરમ્યાન અધિકારીઓ ભ્રષ્ટ હતા એટલે આ હત્યાના કેસ વણઉક્લ્યા રહી ગયા. આ પત્ર દર્શાવે છે કે તે કેટલો ઓવરસ્માર્ટ અને છેતરામણો ઘરાક છે. પોળ અગાઉ પોલીસ અધિકારીઓને એસીબીના છટકાંમાં ફસાવવા માટે અને તેમને બ્લેક મેઇલ કરવા માટે જાણીતો હતો.
વનિતાનો મૃતદેહ નદીમાં નહોતો ફેકાયો
અગાઉ વનિતા ગાયકવાડની હત્યા કરી તેની લાશ કૃષ્ણા નદીમાં ફેંકી હોવાનું જણાવનાર ડોક્ટર ડેથના જુઠ્ઠાણાનો પોલીસે પર્દાફાશ કરતાં જણાવ્યું હતું કે પોળ ગુરૂવારે આ મામલે ફરી જતાં પોલીસે શુક્રવારે બપોરે બારના સુમારે સંતોષ પોળ સાથે તેના ધોમના ઘરે પહોંચી હતી. પોળના ઘરની સામે આવેલા અંજીરના ઝાડ નીચે ખોદકામ કરતાં સાત ફૂટ નીચેથી હાડપિંજર મળી આવ્યું હતું. આમ પોલીસને છ જણાના મૃતદેહ શોધી કાઢવામાં સફળતા મળી છે.પોળ પાસે ઉપચાર કરવા ગયેલી વનિતા ગાયકવાડ ૨૦૦૬માં અચાનક ગાયબ થઇ ગઇ હતી.
પોળ અને તેની સાગરીતે તેમની પોલ ખૂલે તો મોત વહાલું કરવાની યોજના બનાવેલી
દરમ્યાન, પોલીસે પોળની તેની પોલ ખુલે તો આત્મહત્યા કરવાની યોજનાને ઉંધી વાળી હતી. પોલીસને તપાસમાં જાણવા મળ્યું હતું કે ૪૨ વર્ષના સંતોષ પોળ અને તેની સાગરીતે નક્કી કર્યુ હતું કે જો પોલીસને તેમની શ્રેણીબદ્ધ હત્યાઓની જાણ થાય તો તેઓ આત્મહત્યા કરી લેશે. પોલીસે તેર ઓગસ્ટના રોજ તેની સાગરીત જ્યોતિ માંઢરેની ગુપ્ત રીતે અટક કરી તેનો સહકાર મેળવી પોળને તેના વરલીના છુપાવાના અડ્ડામાંથી બહાર બોલાવી તેને પકડી પાડતાં તેમની આત્મહત્યા કરવાની યોજના ઉંધી વળી ગઇ હતી. પોળની ક્રૂરતાનો છેલ્લે ભાગ બનેલી મંગલા જેધેના ગાયબ થવાની તપાસે વેગ પકડતાં પોળ વાઇ નજીકના તેના ફાર્મ હાઉસ પરથી છટકીને ગયા સપ્તાહના આરંભે મુંબઇમાં આવ્યો હતો.
આ કેસની તપાસ કરી રહેલાં વિનાયક વેતાલે જણાવ્યું હતું કે અમે માંઢરેની અટક કરી તેને કાનૂની પરિણામોની ચેતવણી આપતાં માંઢરેએ જણાવ્યું હતું કે અમે આ ખૂની રહસ્યો મરતાં સુધી બહાર ન પાડવાનું નક્કી કર્યું હતું. તેમણે કરાર કર્યા હતા કે જો પોલીસ તેમની પર શક કરે તો તેઓ સાથે મળી આપઘાત કરશે. માંઢરેના ખુલાસા બાદ પોલીસે પોળને તેના અડ્ડામાંથી બહાર લાવવાની યોજના ઘડી હતી. પોલીસે તેની ધરપકડ થવાની છે તેનો અંદેશો આવવા દીધા વિના તેને તેર ઓગસ્ટે દાદરમાંથી ઝડપી લીધો હતો.
કેવી રીતે ઝડપાયો ડોક્ટર ડેથ ?
પોલીસે જ્યોતિ માંઢરેની અટક કરી તેને તેના મોબાઇલ ફોન પરથી પોળને ફોન કરવા જણાવ્યું હતું અને તેમની આખી વાતચીત રેકોર્ડ કરી લીધી હતી. એ વાતચીતમાં પોળે જણાવ્યું હતું કે તે વરલીમાં જંબૂરી મેદાન નજીક એક ફૂટપાથ પર રહે છે. પોલીસે માંઢરેને પઢાવી પોળને એમ કહેવા જણાવ્યું હતું કે તેને પોલીસે મારી છે અને તે તેની ધરપકડ ટાળવા માટે તેને એકવાર મળવા માગે છે. થોડા ખચકાટ પોળ માંઢરેને મળવા માટે તૈયાર થયો હતો.
એ પછી પોલીસ ટીમ માંઢરે અને તેના ભાઇ સાથે મુંબઇ આવવા રવાના થઇ હતી.રસ્તામાં પોલીસે માંઢરેને ફોન કરવા જણાવી તે આવી રહી છે તે જણાવ્યું હતું. પોળને લાગ્યું હતું કે તે ગપ મારે છે એટલે તેણે જ્યોતિના ભાઇને ફોન આપવા જણાવ્યું હતું. જ્યોતિના ભાઇએ તેને ખાતરી આપી હતી કે મળવામાં કોઇ જોખમ નથી. જ્યોતિને મળવા પોળ ટેક્સીમાં દાદર ટીટી આવ્યો હતો. તેને તરત જ પોલીસે ઝડપી લીધો હતો.
પોળ ખોટા કેસ કરી પોલીસઔઅધિકારીઓને ડરાવતો
પોતાની કામગીરીથી સંતુષ્ટ વાઇના પોલીસ અધિકારી વેતાલે જણાવ્યું હતું કે મેં જ્યારે એપ્રિલમાં મારો હોદ્દો સંભાળ્યો ત્યારે મને પોળથી દૂર રહેવાની સલાહ અપાઇ હતી. સંતોષ પોળે મારી સામે એવો ખોટો દાવો કર્યો હતો કે મેં તેનો ચેક બાઉન્સનો કેસ માંડી વાળવા માટે તેની પાસે પાંચ લાખ રૂપિયાની લાંચ માગી હતી, પણ હું તેના આ બોગસ દાવાથી ડર્યો નહોતો તેમ પીઆઇ વિનાયક વેતાલે ઉમેર્યું હતું.
",સંતોષ પોળ અને તેની સાગરીત નર્સે પોલીસ પકડે તો આત્મહત્યા કરવાનું નક્કી કરેલું
"
ટેક્સાસ, તા ૨૮
અમેરિકાની એક સ્કૂલમાં સાતમા ધોરણમાં ભણતી વિદ્યાર્થિનીને એની ટીચરે આતંકવાદી બનવાની પ્રબળ સંભાવનાનો પુરસ્કાર આપતાં માતા-પિતાએ ભારે વિરોધ નોંધાવતા સ્કૂલે આ પ્રકારના કાર્યક્રમ અંગે માફી માગવી પડી હતી. હ્યુસ્ટન પાસેના ટેક્સાસના ચેનલ વ્યૂમાં એન્થની એગુઇરે જુનિયર હાઇસ્કૂલમાં આયોજિત મજાકિયા પુરસ્કાર સમારોહમાં શિક્ષકોના ગ્રુપે વિદ્યાર્થીઓને પ્રમાણપત્ર આપ્યાં હતાં.
તેર વરસની લિજેથ વિલ્લાનુએવાએ જણાવ્યું કે મંગળવારે ક્લાસમાં એની ટીચરે હસતાં હસતાં આ પ્રમાણપત્ર આપ્યું હતું. આ બનાવ બ્રિટનના માન્ચેસ્ટરમાં એક પોપ કોન્સર્ટના થયેલા આતંકવાદી હુમલાના એક દિવસ બાદ બન્યો હતો. ફોક્સ ૨૬ હ્યુસ્ટને વિલ્લાનુએવાનો હવાલો આપતાં કહ્યું હતું કે, જ્યારે તેમણે મારું નામ લીધું ત્યારે હું ચારેબાજુ જોવા લાગી કે તેમણે આ શું કહ્યું? હું અવાચક બની ગઈ. હું વિચલિત થઈ ગઈ પણ મેં જણાવા દીધું નહી. એની માતા એના હર્નાન્ડેઝને આ પુરસ્કારમાં કંઈ હાસ્યાસ્પદ લાગ્યું નહોતું.
ધ વોશિંગ્ટન પોસ્ટે એમને ટાંકીને જણાવ્યું કે, પુરસ્કાર જોઇને હું આૃર્યચકિત થઈ, હું પરેશાન હતી કે મારી દીકરી ઓનર્સ પ્રોગ્રામમાં ઘણું સારું કરી રહી છે. મારી દીકરી હસતી નહોતી, પણ સ્તબ્ધ હતી. એમણે કહ્યું કે અન્ય પુરસ્કારોમાં દરેક નાની વાતો પર રડતા અને બેઘર થવાની પ્રબળ સંભાવનાવાળા પુરસ્કાર પણ સામેલ હતા. ચેનલ વ્યૂ ઇન્ડિપેન્ડન્ટ સ્કૂલ ડિસ્ટ્રિક્ટના પ્રતિનિધિએ પાછળથી એક નિવેદન જારી કરી ઘટના માટે માફી માગી હતી. હર્નાન્ડેઝે કહ્યું હતું કે સ્કૂલના સંચાલકોએ ટીચરને પાણીચું આપવું જોઇએ.
",૧૩ વરસની છોકરીને મળ્યો આતંકવાદી બનવાની પ્રબળ સંભાવનાનો પુરસ્કાર
"
વડાપ્રધાન નરેન્દ્ર મોદીએ કોરોના વૉરિયર્સનો ઉત્સાહ વધારવા માટે બે વાર જનતાને અપીલ કરી. તેમની અપીલ પર લોકોએ 22 માર્ચનાં તાળી, થાળી, શંખ વગાડ્યા, ત્યારબાદ 5 એપ્રિલનાં રાત્રે 9 વાગ્યે ને 9 મિનિટે ઘરોમાં દીવો, મીણબત્તી પ્રગટાવી. હવે એવા સમાચાર આવ્યા છે જેનાથી કોરોનાની વિરુદ્ધ લડાઈમાં ખુદ પ્રધાનમંત્રી અને તેમની સરકારનો ઉત્સાહ વધશે.
લોકડાઉનથી વધ્યો મોદી સરકાર પર ભરોસો
તાજેતરમાં કરવામાં આવેલા એક સર્વેમાં કહેવામાં આવ્યું કે 93.5 ટકા ભારતીયોને વિશ્વાસ છે કે મોદી સરકાર કોરોના સંકટને ઘણી જ અસરદાર રીતે પહોંચી વળી રહી છે. કેન્દ્ર સરકારે 25 માર્ચથી 21 દિવસનાં લોકડાઉનની જાહેરાત કરી હતી જેને 3 મે સુધી વધાર્યું છે. IANS-C-Voter કોવિડ-19 ટ્રેકર પ્રમાણે, લોકડાઉનનાં પહેલા દિવસે 76.8 ટકા લોકો મોદી સરકાર પર ભરોસો કરી રહ્યા હતા. 21 એપ્રિલ સુધી 93.5 ટકા દેશવાસી મોદી સરકારનાં પગલાંઓથી ખુશ છે અને તેમનું માનવું છે કે સરકાર કોરોના સંકટથી પ્રભાવી રીતે કામ કરી રહી છે.
અમિત શાહે પણ કર્યું હતુ ટ્વીટ
<>

ઉલ્લેખનીય છે કે મંગળવારનાં અમેરિકી સર્વે કંપની મૉર્નિંગ કંસલ્ટે વડાપ્રધાન મોદીને વિશ્વસ્તરે સર્વશ્રેષ્ઠ રાષ્ટ્રપ્રમુખ જાહેર કર્યા હતા. કેન્દ્રિય ગૃહમંત્રી અમિત શાહે પણ ટ્વીટ કરીને આની જાહેરાત કરી હતી. તેમણે લખ્યું હતુ કે, ‘સત્ય સૌની સામે છે. વડાપ્રધાન નરેન્દ્ર મોદી જે રીતે કોવિડ-19 વૈશ્વિક મહામારીને પહોંચી વળી રહ્યા છે, ભારતીયોની દેખભાળ કરી રહ્યા છે અને આવા પડકારજનક સમયમાં વૈશ્વિક સમુદાયને મદદ કરી રહ્યા છે તેની આખી દુનિયા પ્રશંસા કરી રહી છે. દરેક ભારતીય ખુદને સુરક્ષિત અનુભવી રહ્યા છે અને તેમના નેતૃત્વ પર ભરોસો કરી રહ્યા છે.”
એક જ દિવસમાં વધ્યો 10.5 ટકા લોકોનો ભરોસો
આઈએનએસ-સી-વોટરનાં 16 માર્ચથી 21 એપ્રિલ દરમિયાન કરવામાં આવેલા સર્વેમાં એક વાક્ય લોકો સામે રાખવામાં આવ્યું. આ વાક્ય હતુ, ‘મને લાગે છે કે સરકાર કોરોના વાયરસનાં સંકટથી સારી રીતે લડી રહી છે.’ 16 માર્ચનાં 75.8 ટકા લોકોએ કહ્યું કે તેમને સરકાર પર ભરોસો છે, પરંતુ જ્યારે દેશમાં લોકડાઉનની જાહેરાત થઈ તો આવું માનનારા સંખ્યા વધી ગઈ. મોટી વાત એ છે કે 1 એપ્રિલ સુધી મોદી સરકાર પર ભરોસો કરનારાઓની સંખ્યા વધીને 89.9 ટકા થઈ ગઈ. મંગળવારનાં અમેરિકી સર્વે કંપની મૉર્નિંગ પોસ્ટે પણ જણાવ્યું કે પીએમ મોદીની અપ્રૂવલ રેટિંગ 68 છે જે કોઈપણ રાષ્ટ્રપ્રમુખથી ઘણી વધારે છે.
આ વિડીયો પણ જુઓ: વલસાડ વાપીના 6 લોકો ગોવામાં ફસાયા

","કોરોનાની લડાઈમાં દેશવાસીઓનો ભરોસો PM મોદી સાથે, 93.5 ટકાનાં મતે- ટેન્શન નહીં, મોદી છે"
"
વિશ્વ આરોગ્ય સંસ્થા ( WHO )એ શુક્રવારે ચેતવણી આપતાં કહ્યું કે, યુરોપ હવે કોરોના વાયરસની મહામારીનું કેન્દ્ર બની ગયો છે. તેમજ ચીન કરતાં વધારે માત્રામાં ત્યાં કેસો નોંધવામાં આવ્યા છે. સંસ્થાના વડા ટેડરોઝ એ. ગેબ્રેયોસોસે એક પ્રેસ કોન્ફરન્સમાં કહ્યું કે, હવે યુરોપ આ રોગચાળોનું કેન્દ્ર બન્યું છે. તેમજ વડાએ વિશ્વવ્યાપી વાયરસથી થયેલા 5000 લોકોના મૃત્યુને દુ:ખદ ગણાવ્યું હતું.

WHOના વડાએ વાયરસથી થયેલા મૃત્યુ પર દુ: ખ વ્યક્ત કર્યું હતું. WHOએ વિશ્વના દેશોને અપીલ કરી કે, તે માત્ર એક જ સમાધાન પર ધ્યાન કેન્દ્રિત ન કરે, પરંતુ કોરોના સામે નિપટી શકાય એટલા દરેક સમાધાન પર ધ્યાન કેન્દ્રિત કરે. ડાયરેક્ટર જનરલે કહ્યું, ‘અમારો સંદેશ બધા દેશોને એવો રહ્યો છે કે, તમારે તેની સામે લડવું પડશે. ફક્ત પરીક્ષણ કરવાથી નહીં ચાલે, ફક્ત સંપર્કમાં રહેલા લોકોને શોધી કાઢો એટલું પણ પુરતું નથી, માત્ર જુદા જુદા પ્રયોગો ન કરો. ન તો કેવળ સામાજિક અંતર બનાવો. તેના બદલે દરેક વસ્તુ પર ધ્યાન આપો.
આ વીડિયો પણ જુઓ: ગુજરાતમાંથી કોરોનાને લઈ સૌથી મોટા સમાચાર

","WHOનાં નિવેદનથી દુનિયામાં હાહાકાર મચી ગયો, ચીન પછી આ દેશ બન્યો કોરોનાનું કેન્દ્ર"
"- રાજ્યો પીસીઆર ટેસ્ટ વધારે : કેન્દ્ર
- 24 કલાકમાં કોરોનાના નવા  1.61 લાખ કેસ,  ઉત્તર પ્રદેશમાં નવા 18 હજાર કેસ, સીએમ કાર્યાલયમાં અનેકને કોરોના, યોગી આઇસોલેટ 
- રસીની અછત નહીં પણ પ્લાનિંગની ખામી હાલ મોટી સમસ્યા, 13.10 કરોડ ડોઝ રાજ્યોને આપ્યા : કેન્દ્ર
- એક જ દિવસમાં દિલ્હીમાં સૌથી વધુ 13500 કેસ સામે આવતા કેજરીવાલની પ્લાઝ્મા દાન કરવાની અપીલ
નવી દિલ્હી : ભારતમાં છેલ્લા ૨૪ કલાકમાં કોરોનાના નવા ૧.૬૧ લાખ કેસ સામે આવ્યા છે, જ્યારે વધુ ૮૭૯ લોકોના મોત નિપજ્યા છે અને કુલ મૃત્યુઆંક પણ વધીને હવે ૧.૭૧ લાખે પહોંચી ગયો છે. તે સાથે જ કુલ કેસોનો આંકડો ૧.૩૬ કરોડને પાર પહોંચી ગયો છે. બીજી તરફ રીકવરી રેટ ઘટીને ૮૯.૫૧ ટકાએ આવી ગયો છે. હાલ દેશમાં એક્ટિવ કેસો વધીને ૧૨.૬૪ લાખે પહોંચી ગયા છે.
દરમિયાન એક જ દિવસમાં કોરોનાના ૧૪ લાખ સેંપલોનું ટેસ્ટિંગ કરવામાં આવ્યું હતું, તેથી દેશમાં કુલ ટેસ્ટનો આંકડો ૨૫.૯૨ કરોડને પાર પહોંચી ગયો છે. જે નવા કેસો સામે આવ્યા છે તેમાં ૮૦ ટકા માત્ર ૧૦ રાજ્યોના છે, આ રાજ્યોમાં ગુજરાત, મહારાષ્ટ્ર, ઉત્તર પ્રદેશ, દિલ્હી, છત્તીસગઢ, તમિલનાડુ, મધ્ય પ્રદેશ, કેરળ અને રાજસ્થાનનો પણ સમાવેશ થાય છે. દિલ્હીમાં કોરોના ફેલાયો ત્યારથી લઇ અત્યાર સુધી પ્રથમ વખત નવા ૧૩૫૦૦ કેસો સામે આવ્યા છે. દિલ્હીના મુખ્ય મંત્રી અરવિંદ કેજરીવાલે ફરી લોકોને પ્લાઝ્મા દાન કરવાની અપીલ કરી છે.  
હાલ કોરોના રસીની અછતની ફરિયાદો કેટલાક રાજ્યો કરી રહ્યા છે. એવામાં કેન્દ્ર સરકારે દાવો કર્યો છે કે કોરોનાની રસીની અછત નહીં પણ પ્લાનિંગ મોટી સમસ્યા છે. કેન્દ્રીય સ્વાસ્થ્ય સચીવ રાજેશ ભુષણે કહ્યું હતું કે અત્યાર સુધીમાં કેન્દ્ર શાસિત પ્રદેશો અને રાજ્યોને મળીને કુલ ૧૩.૧૦ કરોડ ડોઝ આપવામાં આવ્યા છે. જે કુલ જરુરિયાત કરતા વધારે છે. જેના પરથી સ્પષ્ટ થાય છે કે કોરોનાની રસીની અછત નહીં પણ તેને પહોંચતી કરવાના પ્લાનિંગમાં ખામી મોટી સમસ્યા છે. કેન્દ્ર સરકારે કહ્યું છે કે દેશમાં કોરોનાની બીજી લહેર ચિંતાજનક છે, જેને પગલે રાજ્યોએ આરટી-પીસીઆર ટેસ્ટનું પ્રમાણ વધારવું જોઇએ.  
દેશમાં કોરોનાના દૈનિક કેસો બધા રેકોર્ડ તોડી જ રહ્યા છે રાજ્યોમાં પણ તેવી જ સ્થિતિ છે. દિલ્હી બાદ ઉત્તર પ્રદેશે પણ દૈનિક કેસોમાં પહેલાના બધા રેકોર્ડ તોડી નાખ્યા છે. ઉત્તર પ્રદેશમાં છેલ્લા ૨૪ કલાકમાં કોરોનાના નવા ૧૮૦૨૧ કેસો સામે આવ્યા છે. જ્યારે ૮૫ લોકોના મોત નિપજ્યા છે જ્યારે કોરોના મહામારી ફેલાઇ ત્યારથી લઇને અત્યાર સુધી રાજ્યમાં કુલ ૯૩૦૯ લોકોના મોત નિપજ્યા છે. ઉત્તર પ્રદેશમાં સીએમ કાર્યાલય સુધી કોરોના પહોંચી ગયો છે, અનેક સ્ટાફનો કોરોના રિપોર્ટ પોઝિટિવ આવતા મુખ્ય મંત્રી યોગી આદિત્યનાથે પોતાને આઇસોલેટ કર્યા હતા. તેઓ હાલ ઘરેથી જ પોતાના કામકાજ સંભાળશે.
","કોરોનાની બીજી લહેર : એક સપ્તાહમાં કોરોનાના 10 લાખ કેસ, દિલ્હી-યુપીમાં રેકોર્ડ તુટયા"
"
મુંબઇ, તા.૧૬
મહારાષ્ટ્ર પ્રધાનમંડળની મુખ્ય પ્રધાન દેવેન્દ્ર ફડણવીસની અધ્યક્ષતા હેઠળ મળેલી સાપ્તાહિક બેઠકમાં ૫૦૦ મેગાવોટસના પવન ઊર્જાના પ્રોજેકટસને ઓપન એક્સેસ કનેક્ટિવિટી દ્વારા માન્યતા આપવાનો મહત્વનો નિર્ણય લેવામાં આવ્યો હતો. જેને પગલે આ કંપનીઓ ખુલ્લા બજારમાં વીજળી વેચી શકશે. આને માટે ધોરણોમાં જરૂરી સુધારા કરવામાં આવશે.
રાષ્ટ્રીય વીજદર ધોરણ- ૨૦૧૬ અનુસાર સૌર ઊર્જા દ્વારા વીજદર ખરીદી કરવા માટે મર્યાદા ૩.૫ ટકાને બદલે વધારીને ૮ ટકા કરવામાં આવી છે.આ ધોરણને રાજ્યમાં લાગુ પાડવા માટે પરવાનગી આપવામાં આવી છે. એ જ રીતે મહાર્નિિમતી કંપનીને સૌર ઊર્જાના ૨૫૦૦ મેગાવોટ પ્રોજેકટ પૈકી ૫૦૦ મેગાવોટની ક્ષમતા ધરાવતા પ્રકલ્પને ઇપીસી ધોરણે વિક્સાવવા માટે પરવાનગી આપવામાં આવી છે અને તેમણે નિર્માણ કરેલી વીજળીને મહાવિતરણ કંપની દ્વારા ખરીદવા માટે માન્યતા આપવામાં આવી છે.
રાજ્યમાં પરંપરાગત વીજળી વાપરનાર અને ઓપન એકસેસ મેળવનાર વીજગ્રાહકો પણ છે. તેમને માટે રિન્યુએબલ ઊર્જા ખરીદવી બંધનકારક છે. આ નિયમ અનુસાર આ ગ્રાહકોએ સૌર ઊર્જા પ્રકલ્પને બાદ કરતાં અન્ય સર્વે રિન્યુએબલ ઊર્જા સ્રોતોમાંથી ૧૦ ટકા વીજળી ખરીદવી બંધનકારક છે. જેને કારણે રાજ્યમાં ઉપલબ્ધ રિન્યુએબલ ઊર્જા સ્રોતોમાંથી મળનારી ઊર્જાની ઉપલબ્ધતા વધારવી જરૂરી હતી. જેને કારણે એડિશનલ ૫૦૦ મેગાવોટ ક્ષમતા ધરાવતા પવન ઊર્જાના પ્રકલ્પોને રાજ્યમાં ઓપન એક્સેસ કનેકટિવિટી આપવાનો નિર્ણય લેવામાં આવ્યો છે.
થર્મલ પાવર સેન્ટરમાં પેદા થતી રાખને તમામ સરકારી બાંધકામમાં વાપરવાનું ફરજિયાત
ઊર્જા પ્રધાન ચન્દ્રશેખર બાવનકુળેએ આજે જણાવ્યું હતું કે કેન્દ્રે ઠરાવેલા રાખ વપરાશના ધોરણો અનુસાર રાજ્યના થર્મલ પાવર નિર્માણ કેન્દ્રમાંથી પેદા થનારી રાખ હવે તમામ સરકારી રહેઠાણોના બાંધકામોમાં, ઔદ્યોગિક વસાહતો અને એસઇઝેડમાં પાયાની સુવિધાઓ પૂરી પાડવા માટે બંધાતા બાંધકામોમાં વાપરવી ફરજિયાત બનાવાઇ છે. બાવનકુળેએ જણાવ્યું હતું કે આ રાખ વાપરવાને કારણે નદીની રેતીના વપરાશ પર અંકુશ આવશે અને તેના કારણે પર્યાવરણનું રક્ષણ પણ થશે.
સરકારના આ નિર્ણયને કારણે રાખના પરિવહન પાછળ થતો ૨૦૦૦ કરોડ રૂપિયાના ખર્ચની બચત થશે. લગભગ છ સરકારી ખાતાઓમાં થનારા બાંધકામોમાં આ રાખનો ઉપયોગ થશે. ખાસ કરીને રસ્તા બનાવવા માટે મોટા પ્રમાણમાં રાખનો ઉપયોગ થશે.
",પાંચસો મેગાવોટની ક્ષમતા ધરાવતા પવન ઊર્જા પ્રકલ્પો વીજળી વેચી શકશે
"મુંબઈ : અગિયારમાના એડમિશનની પહેલી ગુણવત્તા યાદી (મેરિટ લિસ્ટ) જાહેર થઈ છે. મુંબઈમાં નામાંકિત કૉલેજોના કટઓફ નેવું પાર ગયા છે. ગયા વર્ષની તુલનાએ કૉલેજ કટ ઓફમાં વધુ ફરક જોવા મળ્યો નથી. ૪૦ હજાર વિદ્યાર્થીઓએ ફોર્મનો બીજો ભાગ ન ભરતાં પ્રથમ મેરિટ લિસ્ટમાં ગયા વર્ષની તુલનાએ કૉલેજોના કટઓફમાં કંઈ ફરક દેખાયો નથી. બીજા મેરિટમાં આ વિદ્યાર્થીઓને સમાવિષ્ટ કરવામાં આવે તો કટ ઓફમાં વધારો થવાની શક્યતા છે.
પહેલું મેરિટ જોઈએ તો એચ.આર.કૉલેજમાં કોમર્સનું કટ ઓફ ૯૩.૪ ટકા, કે.સી.કૉલેજમાં આર્ટ્સના ૮૮.૨ ટકા, કોમર્સના ૯૧.૪ ટકા અને સાયન્સના ૯૦ ટકા છે. રુઈયા કૉલેજમાં આર્ટ્સના ૯૩ ટકા અને સાયન્સના ૯૩.૪ ટકા કટઓફ છે. મિઠીબાઈ કૉલેજમાં આર્ટ્સના ૮૯.૬ ટકા, કોમર્સના ૯૧.૬ ટકા અને સાયન્સના ૯૦ ટકા કટ ઓફ છે. કેલકર કૉલેજમાં આર્ટ્સના ૮૯ ટકા, કોમર્સના ૯૧.૮ ટકા અને સાયન્સના ૯૩.૬ ટકા છે તો ઝેવિયર્સમાં આર્ટ્સના ૯૫.૨ ટકા, સાયન્સના ૯૨.૮ ટકા જેટલું કટઓફ આવ્યું છે. 
મુંબઈ વિભાગમાં ૧,૧૭,૮૮૩ વિદ્યાર્થીઓને પહેલાં મેરિટમાં કૉલેજ મળી છે. મુંબઈ વિભાગમાં કુલ ફોર્મ ભરેલાં ૬૧.૬૯ ટકા વિદ્યાર્થીઓને કૉલેજ મળી છે. મુંબઈ વિભાગમાં ૪૮,૭૮૮ વિદ્યાર્થીઓને પહેલી પસંદગીની કૉલેજ મળી છે. મુંબઈમાં સાયન્સ ૪૦,૩૫૪, કોમર્સમાં ૬૫,૦૨૮ અને આર્ટ્સમાં ૧૧૭૬૮ વિદ્યાર્થીઓને પ્રથમ મેરિટમાં કૉલેજ મળી છે.    
",અગિયારમાના એડમિશનનું પહેલું મેરિટ લિસ્ટ જાહેર
"
મેલબોર્ન, તા. ૨૦
ઓસ્ટ્રેલિયન ઓપનમાં ત્રીજો રાઉન્ડ ટોપ સિડેડ ખેલાડીઓ માટે સારો રહ્યો હતો, જ્યારે કેટલાક ખેલાડીઓને સંઘર્ષ કરીને વિજય મેળવવો પડયો હતો. વિશ્વના ટોચના ક્રમાંકના ખેલાડી એન્ડી મરેનો તથા સ્ટેન વાવરિંકાનો ચોથા રાઉન્ડમાં પ્રવેશ થઈ ગયો છે. મરેએ સરળતાથી જ્યારે વાવરિંકાને ચાર સેટના સંઘર્ષ પછી વિજય મળ્યો હતો. બીજી તરફ મહિલા સિંગલ્સમાં કાર્બેરને આગેકૂચ કરવામાં જરાય વાંધો આવ્યો નહોતો. મહત્ત્વની વાત એ છે કે જોકોવિચ અપસેટનો શિકાર થયા બાદ મરે ટાઇટલ માટે પ્રબળ દાવેદાર ગણાવાઈ રહ્યો છે. તેણે શુક્રવારે યોજાયેલા મુકાબલામાં ક્વીરેને ૬-૪, ૬-૨ અને ૬-૪થી પરાજય આપ્યો હતો. મરેનો આગામી મુકાબલો મિૃા શ્વેરવે સામે થશે. આ બંનેમાંથી જે વિજયી બનશે તે રોજર ફેડરર અથવા તો થોમસ બર્ડિચ સામે ટકરાશે.
પુરુષ સિંગલ્સમાં સ્ટેન વાવરિંકાને વિક્ટર ટ્રોઈકી સામે વિજય મેળવવા ઘણો સંઘર્ષ કરવો પડયો હતો. તેણે ટ્રોઈકી સામે ૩-૬, ૬-૨, ૬-૨ અને ૭-૬થી ચાર સેટની રમત બાદ વિજય મેળવ્યો હતો, હવે તેનો મુકાબલો આન્દ્રેયાસી સેપ્પી સાથે થશે. બીજી તરફ જાપાનના નિશિકોરીએ બે કલાક ચાલેલી મેચમાં સ્લોવાકને ૬-૪, ૬-૪, ૬-૪થી પરાજય આપ્યો હતો. નિશિકોરી સતત છઠ્ઠી વખત ઓસ્ટ્રેલિયન ઓપનના ચોથા રાઉન્ડમાં આવ્યો છે. નિશિકોરીનો રોજર ફેડરર સામે આગામી મુકાબલો થવાનો છે.
મહિલા સિંગલ્સમાં કાર્બેરે ચેક ગણરાજ્યની ક્રિસ્ટિના પ્લિસકોવાને ૬-૦, ૬-૪થી સીધા સેટમાં પરાજય આપ્યો હતો. માત્ર ૫૫ મિનિટ ચાલેલી મેચમાં તેણે ક્રિસ્ટિનાને સરળતાથી પરાજય આપ્યો હતો, હવે તેનો આગામી મુકાબલો અમેરિકી ખેલાડી કોકો સામે થાય તેવી શક્યતા છે. રશિયાની કુઝનેત્સોવાએ યેલેના યાંકોવિચ સામે ૬-૪, ૫-૭, ૯-૭થી વિજય મેળવ્યો હતો.
ફ્રેન્ચ ઓપનની ચેમ્પિયન ગાર્બેઇન મુગુરુઝાનો ત્રીજા રાઉન્ડમાં અનાસ્તાસિયા સેવાસ્તોવા સામે ૬-૪, ૬-૨થી સરળ વિજય થયો હતો. આ વિજય સાથે તે ચોથા રાઉન્ડમાં આવી છે. ઉલ્લેખનીય છે કે, આ પહેલાં બે વખત મુગુરુઝા અને સેવાસ્તોવા ટકરાયાં હતાં અને બંને વખત મુગુરુઝાનો જ વિજય થયો હતો. મુગુરુઝાનો આગામી મુકાબલો સોરાના ક્રિસ્ટિયેઆ સામે થશે. મહત્ત્વની વાત એ છે કે, ૨૦૧૪ અને ૨૦૧૫માં મુગુરુઝા ચોથા રાઉન્ડમાં બહાર થઈ ગઈ હતી. આ વર્ષે નસીબ તેને કેટલો સાથ આપે છે તે જોવાનું રહ્યું.
વિનસનો સીધા સેટમાં વિજય
વિનસ વિલિયમ્સે પોતાની આગવી રમત બતાવતાં ડુઆન યિંગ યિંગને ૬-૧, ૬-૦થી સીધા સેટમાં પરાજય આપ્યો હતો. ત્રીજા રાઉન્ડમાં વધારે ડ્રામેટિક કોઈ ઘટના બની નહોતી. વિનસે પહેલા સેટથી જ પોતાનું વર્ચસ્વ જમાવી દીધું હતું અને વિજય મેળવી લીધો હતો. ૫૯ મિનિટ ચાલેલી મેચમાં વિનસે ૯૬માંથી ૬૧ પોઇન્ટ કબજે કર્યા હતા. બીજી તરફ વિનસની ગોરીલા સાથે સરખામણી કરનારા કોમેન્ટેટરને ઈએસપીએને હટાવી દીધો હતો. ઈએસપીએને જણાવ્યું કે, કોઈપણ કોમેન્ટેટર આ રીતે બેજવાબદાર રીતે નિવેદન કરે તે અયોગ્ય છે. તેણે વિનસની માફી માગી છતાં અમે તેને કોમેન્ટરી પેનલમાંથી હટાવી દીધો છે.
ફેડરરની ક્લાસગેમ, બર્ડિચ બહાર
રોજર ફેડરરે ફરી એક વખત પોતાની ક્લાસગેમનું પ્રદર્શન કર્યું હતું. શુક્રવારે રમાયેલા ત્રીજા રાઉન્ડમાં તેણે દસમા ક્રમાંકના ખેલાડી થોમસ બર્ડિચને પરાજય આપ્યો હતો. ઈજાને કારણે ક્વોલિફાયર રાઉન્ડથી શરૂઆત કરનાર ફેડરરે ૯૦ મિનિટની ગેમમાં બર્ડિચને ૬-૨, ૬-૪, ૬-૪થી પરાજય આપ્યો હતો. આ બંને ખેલાડીઓ વચ્ચે અત્યાર સુધીમાં ૨૨ મેચ રમાઈ હતી, જેમાંથી છ મેચમાં બર્ડિચનો વિજય થયો હતો. આ વખતે ફેડરરે તેને પછાડયો હતો. ફેડરરનો આગામી મુકાબલો નિશિકોરી સામે થવાનો છે. ચોથા રાઉન્ડમાં તે વિજયી થશે તો આગામી રાઉન્ડમાં મરે સામે ટક્કર થવાની શક્યતા રહેલી છે.
સાનિયાની જોડી ત્રીજા રાઉન્ડમાં, બોપન્નાની જોડી બીજા રાઉન્ડમાં જ બહાર
ભારતની ટોચની ડબલ્સની ખેલાડી સાનિયા મિર્ઝા અને તેની ચેક જોડીદાર સ્ટ્રાયકોવા મહિલા ડબલ્સના ત્રીજા રાઉન્ડમાં પહોંચી ગયા છે. બીજી તરફ ભારતીય ખેલાડી રોહન બોપન્નાની જોડી પુરુષ ડબલ્સમાંથી બહાર થઈ હતી. સાનિયા અને સ્ટ્રાયકોવાની જોડીએ બીજા રાઉન્ડની મેચમાં સામંથા અને શુઈ ઝાંગને ૬-૧, ૬-૪થી સીધા સેટમાં પરાજય આપ્યો હતો. ૧.૨૧ કલાક ચાલેલી મેચમાં સાનિયા અને સ્ટ્રાયકોવાએ વિજય મેળવ્યો હતો. પુરુષ ડબલ્સમાં રોહન બોપન્ના અને પાબ્લોની જોડી બીજા રાઉન્ડમાં બહાર થઈ હતી. તેમને એલેક્સ અને બ્રેડલેની જોડીએ ૬-૨, ૬-૭(૨), ૪-૬થી પરાજય આપ્યો હતો.
",એન્ડી મરે અને વાવરિંકાનો ચોથા રાઉન્ડમાં પ્રવેશ : ફેડરરની આગેકૂચ
"અમદાવાદ, તા. 07 નવેમ્બર 2020, શનિવાર
રાજ્યમાં જેમ-જેમ ઠંડીનો ચમકારો જોવા મળી રહ્યો છે તેમ-તેમ કોરોનાનો પ્રસાર પણ વધી રહ્યો છે. રાજ્યમાં વચ્ચે થોડા દિવસ કોરોનાની રફ્તાવ ઘટી હતી. દરરોજ નોંધાતા પોઝિટિવ કેસોની સંખ્યા 1 હજારની નીચે રહેતી હતી પરંતુ તે બાદ હવે રાજ્યમાં કોરોના માથું ઉંચકતું હોય તેમ ધીમે-ધીમે કેસોમાં ઉછાળો જોવા મળી રહ્યો છે. રાજ્ય સરકારના આરોગ્ય વિભાગ દ્વારા છેલ્લા 24 કલાકમાં રાજ્યમાં નોંધાયેલા કોરોનાના પોઝિટિવ કેસના આંકડા જાહેર કરવામાં આવ્યા.
રાજ્યમાં કોરોના વાયરસના છેલ્લા 24 કલાકમાં 1046 નવા કેસ નોંધાયા છે. જેની સામે 931 દર્દીઓ સાજા થયા છે. છેલ્લા 24 કલાકમાં રાજ્યમાં કોવિડ-19ના કારણે 05 દર્દીના મોત થયા છે. રાજ્યમાં કુલ મૃત્યુઆંક 3,756 પર પહોંચી ગયો છે. ગુજરાતમાં આજ દિવસ સુધીમાં કુલ 1,63,777 લોકોને સાજા થતા રજા આપવામા આવી છે.
આજે સમગ્ર ગુજરાતમાં કુલ 51,761 ટેસ્ટ કરવામાં આવ્યા છે તો આજ દિવસ સુધીમાં સમગ્ર ગુજરાતમાં કુલ 64,16,936 લોકોના ટેસ્ટ કરવામા આવ્યા છે. રાજ્યનાં જુદા જુદા જિલ્લાઓમાં કુલ 4,99,246 લોકોને ક્વોરન્ટીન કરવામાં આવ્યા છે. જેમાંથી 4,99,163 લોકોને હોમ ક્વોરન્ટીન કરવામાં આવ્યા છે તો 83 લોકોને ફેસીલીટી ક્વોરન્ટીનમાં રાખવામાં આવ્યા છે.
આજે નોંધાયેલા કુલ 1046 કેસમાંથી સુરત કોર્પોરેશન એરિયામાં 157 અને જિલ્લામાં 35 કેસ, અમદાવાદ કોર્પોરેશન એરિયામાં 161 અને જિલ્લામાં 21 કેસ, વડોદરા કોર્પોરેશન એરિયામાં 82 અને જિલ્લામાં 38 કેસ, રાજકોટ કોર્પોરેશન એરિયામાં 75 અને જિલ્લામાં 38 પોઝિટિવ કેસ નોંધાયા છે.
રાજ્યમાં નોંધાયેલા કુલ કેસોમાંથી હાલ 71 લોકો વેન્ટિલેટર પર છે. જ્યારે 12,075 દર્દીઓ સ્ટેબલ છે. અત્યાર સુધીમાં 1,63,777 દર્દીઓ કોરોનાને મ્હાત આપી ચુક્યા છે. રાજ્યમાં મૃતકોનો આંકડો 3756 થયો છે. રાજ્યમાં રિકવરી રેટ 91.15% છે.
","રાજ્યમાં ઠંડીનો ચમકારો વધતા કોરોનાનો પ્રસાર પણ વધ્યો, આજે નોંધાયા 1046 કેસ"
"સુરત,તા.29 સપ્ટેમ્બર 2020 શનિવાર
ગયા
એપ્રિલ મહીનામાં પાંડેસરા વિસ્તારમાંનજીવી તકરારમાં જેને આશરો આપ્યો તેની જ
હત્યાના ગુનામાં સંડોવાયેલા કાયદાના સંઘર્ષમાં આવેલા કિશોર વતી તેની માતાએ કરેલી
જામીનની માંગને આજે એડીશ્નલ સેશન્સ કોર્ટે નકારી કાઢી છે.
મૂળ
ઉત્તરપ્રદેશના વારાણસીના વતની તથા પાંડેસરા વિસ્તારમાં રહેતા કાયદાની સંઘર્ષમાં
આવેલા કિશોરે પોતાના પિતાએ ઘરમાંથી કાઢી મુકતાં સુમિત પંજાબી તથા સાક્ષી બ્રિજેશ
ઉર્ફે છાંગાએ પોતાને ત્યાં આશરો આપ્યો હતો.પરંતુ મૃત્તક સુમિત પંજાબી તથા સાક્ષી
બ્રિજેશ રસોઈથી માંડીને ઘરનું કામકાજ સંપીને કરતાં હતા.જ્યારે કાયદાની સંઘર્ષમાં
આવેલા કિશોર કામકાજમાં મદદ કરવાનું ઠીક પણ જમીને પોતાની થાળી પણ સાફ ન કરતાં તેને
આશરો આપનાર બંનેએ ટકોર કરી હતી.
જેથી
કાયદાની સંઘર્ષમાં આવેલા કિશોરે તું તારું કામ કર મારા કામમાં માથાકુટ કરીશ તો મારી
નાખીશ એવું જણાવીને ઝઘડો કર્યો હતો.ત્યારબાદ તા 3-4-20 ના રોજ સુમિત પંજાબી ઘરે
આવ્યો ત્યારે કાયદાની સંઘર્ષમાં આવેલા કિશોર તેનો મોબાઈલ ચેક કરતો હોઈ ઝઘડો થયો
હતો.જેની અદાવત રાખી કાયદાની સંઘર્ષમાં આવેલા કિશોરે તેના માથામાં લોખંડનો પાઈપ
મારી પતંગના દોર લપેટવાની અણીદાર ફીરકી પેટમાં મારીને તેની હત્યા કરી હતી.
જેથી
પાંડેસરા પોલીસે હત્યાના ગુનામાં ઓબ્ઝર્વેશન હોમમાં મુકેલા જુવેનાઈલની માતાએ જામીન
મુક્ત કરવા માંગ કરી હતી.જેના વિરોધમાં સરકારપક્ષે એપીપી કિશોર રેવાલીયાએ તપાસ
અધિકારીની એફીડેવિટ રજુ કરી જણાવ્યું હતું કે કાયદાની સંઘર્ષમાં આવેલા ઝનુની
સ્વભાવનો હોવા ઉપરાંત પરપ્રાંતીય છે.જેથી જામીન મુક્ત કરવાથી ટ્રાયલમાં હાજર ન રહે
કે સાક્ષી પુરાવા સાથે ચેડા કરે તેવી સંભાવના છે.જેને કોર્ટે માન્ય રાખી કાયદાની
સંઘર્ષમાં આવેલા કિશોરના જામીનની માંગ રદ કરી હતી.


 
",હત્યાના ગુનામાં કાયદાના સંઘર્ષમાં આવેલા કિશોરના જામીનની માંગ રદ
"નવી દિલ્હી, તા. 11 જૂન 2021, શુક્રવાર
ભારત બાયોટેકની કોવેક્સિન ફરી એક વખત ચર્ચામાં આવી છે. કોવેક્સિનને અમેરિકાએ ઇમરજન્સી ઉપયોગ માટેની મંજૂરી આપી નથી. આ ભારત માટે એક ઝટકા સમાન છે, કારણ કે કોવેક્સિન ભારતની સ્વદેશી વેક્સિન છે. આ સિવાય ભારતે વિશ્વવ સ્વાસ્થ્ય સંગઠન સમક્ષ પણ આ રસીની મંજૂરી માટે અરજી કરી છે. અમેરિકાના ફૂડ એન્ડ ડ્રગ એડમિનિસ્ટ્રેશન (એફડીએ) દ્વારા કોવેક્સિનની ઇમરજન્સી ઉપયોગ માટેની અરજીને ફગાવી દીધી છે.
જો કે અમેરિકાના રાષ્ટ્રપતિ જો બાઇડનના મુખ્ય સલાહકાર ડો. ફાઉચીએ કોવેક્સિન પ્રભાવી હોવાની વાત સ્વીકારી હતી. આશંકા છે કે અમેરિકાના આવા વલણથી ભારતના એ અભિયાનને પણ ફટકો લાગશે, જે અંતર્ગત ભારત કોવેક્સિનને વિશ્વ સ્વાસ્થ્ય સંગઠન પાસે મંજૂરી અપાવવા માંગે છે.
ભારત બાયોટેકની કોવેક્સિન માટે અમેરિકીન ભાગીદારી ઓક્યુઝેનને અમેરિકી દવા નિયામક એફડીએ પાસે માસ્ટર ફાઈલ મોકલીને ઈમરજન્સીની મંજૂરી માંગી હતી. FDAએ ભારત બાયોટેકની કોવિડ વેક્સિનને ઈમરજન્સી ઉપયોગ (EUA)ના આવેદનને રદ કરી અને વધુ ડેટા માંગ્યા છે. ઓક્યુઝને ગુરુવારે કહ્યું કે તે હવે કોવેક્સિનના ઇમરજન્સી  વપરાશ માટેની મંજૂરી નહીં માંગે, પરંતુ તેના એન્ટી કોવિડ શોટની પુરી મંજૂરી લેવાના પ્રયત્ન કરશે. 
કંપનીએ જણાવ્યું કે તેમને આશા છે કે કોવેક્સિન માટે માર્કેટીંગ એપ્લિકેશન સબમિશનનું સમર્થન કરવા માટે એડિશ્નલ ક્લિનિકલ ટ્રાયલ્સમાં ડેટાની જરૂરિયાત રહેશે. એફડીએ દ્વારા ભઆરત બાયોટેકને વધુ એક ક્લિનિકલ ટ્રાયલ કરવાનું કહેવામાં આવ્યું હતું, જેથી તે બાયોલોજિક્સ લાઇસેંસ માટે અરજી કરી શકે. , જે સંપૂર્ણ મંજૂરી મેળવવા માટે જરુરી છે. ઉલ્લેખનીય છે કે ઓક્યૂજેન અમેરિકાની ફાર્મા કંપની છે, જે અમેરિકી માર્કેટ માટે ભારત બાયોટેકની કોવેક્સિન બનાવવાનું કામ કરી રહી છે.
","અમેરિકાએ ભારત બાયોટેકની કોવેક્સિનને ઇમરજન્સી વપરાશની મંજૂરી ના આપી, વધારે ડેટા માંગ્યો"
"વડોદરા #રાજ્યમાં પાટીદાર આંદોલનને પગલે કથિત રીતે એક મુખ્યમંત્રીને પોતાનો હોદ્દો ગુમવાવો પડ્યો છે ત્યારે કેન્દ્રિય મંત્રી રામદાસ આઠવલેએ આજે પાટીદાર આંદોલનના સમર્થનમાં નિવેદન આપ્યું છે. વડોદરા આવેલા કેન્દ્રિય મંત્રી રામદાસ આઠવલેએ કહ્યું કે, ગુજરાતમાં પાટીદારોને પણ અનામત મળવું જોઇએ.
અનામત અંગે પત્રકારો સાથે વાત કરતાં તેમણે કહ્યું કે, પટેલ સમાજને પણ અનામત મળવી જોઇએ અને એમના માટે ખાસ જોગવાઇ કરવાની જરૂર છે. હુ આ મામલે મોદી સાહેબ સાથે વાત કરવાનો છું. વિવિધ રાજ્યોમાં જાટ આંદોલન, મરાઠા આંદોલન, પટેલનું આંદોલન, રાજપૂતનું આંદોલન થઇ રહ્યું છે. દરેક સ્થળે લોકો અનામત માંગી રહ્યા છે. તો ઓબીસીને અસર ન પહોંચાડતાં જે બાકીના 50 ટકા છે એમાંથી 25 ટકા અનામત માટે ફાળવાય તો મને લાગે છે કે, તમામ જાતિઓને ન્યાય મળ્યો કહેવાશે.",ગુજરાતમાં પાટીદારોને અનામત મળવું જોઇએ: કેન્દ્રિય મંત્રી રામદાસ આઠવલે
"વિચિત્ર નિવેદનો આપનારા બીજેપીના નેતાઓની યાદીમાં પોતાની જોરદાર એન્ટ્રી નોંધાવતા ઉત્તર પ્રદેશના ઉપમુખ્યમંત્રી દિનેશ શર્માએ એક જનસભામાં કહ્યું કે સીતાજીનો જન્મ ટેસ્ટ ટ્યૂબથી થયો છે. તેમના પ્રમાણે સીતાજીનો જન્મ ઘડાની મદદથી થયો છે. તે સમયે ટેસ્ટ ટ્યૂબથી બાળકોને જન્મ આપવાની આરીત હતી.
આ વાત તેમણે શુક્રવારે એક જનસભાને સંબોધિત કરતા કહી હતી. તેમણે ત્યાં લોકોને જણાવ્યું કે સીતાજી ધરતીમાંથી નહીં પરંતુ ટેસ્ટ ટ્યૂબ રીતે પેદા થયા હતાં  આ સાથે તેમણે નારદને પહેલા પત્રકાર પણ ગણાવ્યા હતાં.
નોંધનીય છે કે ગુરૂવારે હિન્દી પત્રકારત્વ દિવસ પર તેમણે કહ્યું હતું કે પત્રકારત્વ કાંઇ અત્યારે જ શરૂ નથી થયું. આ મહાભારત કાળથી ચાલતું આવે છે. આ દરમિયાન તેમણે દાવો કર્યો હતો કે ગુરૂત્વાકર્ષણ બળ, પ્લાસ્ટિક સર્જરી અને પરમાણુની શોધ પણ ભારતમાં જ થઇ હતી.
આ પહેલા બીજેપીના ત્રિપુરાના મુખ્યમંત્રી બિપ્લવ દેવે આવા ઘણાં નિવેદનો આપી ચુક્યાં છે.
મહાભારત કાળની પેન ડ્રાઇવ જોઇ છે? બિપ્લવ દેબની ઉડી મજાક","'બિપ્લવ' મોડમાં UPના Dy. CM, કહ્યું- 'ટેસ્ટ ટ્યૂબથી થયો હતો સીતાજીનો જન્મ'"
"બિહાર (Bihar)ના યુવાઓ ધીમ-ધીમે એક ગંભીર બીમારીની ઝપટમાં આવી રહ્યા છે. આ રાજ્ય માટે ચિંતાનો વિષય છે. રાજ્યના 15થી 24 વર્ષના અનેક યુવા એઇડ્સ (AIDS) જેવી બીમારીની ઝપટમાં આવી રહ્યા છે. 2018-19ના આંકડાઓ જોઈએ તો તે ચોંકાવનારા છે અને જો જાગૃતતા પર કામ ન થયું તો આવનારા વર્ષોમાં સ્થિતિ ભયાનક થઈ શકે છે.
પ્રભાત ખબર અખબારમાં પ્રકાશિત એક અહેવાલ મુજબ, બિહાર સ્ટેટ એઇડ્સ કન્ટ્રોલ સોસાયટીના આંકડાઓમાં આ ખુલાસો થયો છે કે એઇડ્સની તપાસ કરાવનારાઓમાં યુવાઓમાંથી એક ટકા યુવા એચઆઈવી પોઝિટિવ હતા. 2018-19 દરમિયાન 1.38 લાખ યુવાઓની તપાસ કરવામાં આવી, જેમાંથી 1,050ને એચઆઈવી હતો.
મહિલા અને બાળકો પણ બીમારીની ઝપટમાં
આ રિપોર્ટમાં વધુ એક મહત્વપૂર્ણ વાત એ છે કે કામધંધાને લઈ બીજા રાજ્યોમાં ગયેલા યુવા આ રોગગ્રસ્ત હોવાનું જાણવા મળ્યું. તેમાં વિવિધ રાજ્યોમાં મજૂરી કરનારા યુવા પણ સામેલ છે. ચિંતાની વાત એ છે કે આ બીમારીથી ગ્રસ્ત વ્યક્તિની પત્ની અને બાળકોને પણ આ બીમારી થઈ ગઈ.
આ બીમારીનું મુખ્ય કારણ શું છે?
એઇડ્સ કન્ટ્રોલ સોસાયટીના અભ્યાસ મુજબ, મોટાભાગના યુવા જ તેની ઝપટમાં છે. તેનું મુખ્‍ય કારણ છે નશો અને અસુરક્ષિત યૌન સંબંધ. આ મામલામાં સોસાયટીનો અભ્યાસ જણાવે છે કે જાગૃતતા ન હોવી, કિશોરાવસ્થામાં જ અસુરક્ષિત યૌન સંબંધ બાંધવા અને નશા માટે ઉપયોગમાં લેવાતી સોય મુખ્ય કારણ છે. તેની સાથે બીમારીને લઈને યુવાઓમાં અજ્ઞાનતા અને ગફલત પણ એક મુખ્ય કારણ છે.
માત્ર યુવાઓમાં જ નહીં, મહિલાઓ અને અન્ય પણ શિકાર
બિહારના 1.38 લાખ યુવાઓમાંથી 1,050માં આ બીમારી હોવાનું બહાર આવ્યું. જોકે એવું નથી કે માત્ર યુવા જ તેની ઝપટમાં છે. ડોક્ટરોએ 32.48 લાખ ગર્ભવતી મહિલાઓની પણ તપાસ કરી, જેમાંથી 689 એચઆઈવી પોઝિટિવ હોવાનું સામે આવ્યું. બીજી તરફ, 6.94 લાખ અન્ય વર્ગના લોકોમાંથી 11 હજાર આ બીમારીની ઝપેટમાં છે. રિપોર્ટમાં અંદાજ વ્યક્ત કરવામાં આવી રહ્યો છે કે યુવાઓમાં જાગૃતતા ન આવી તો આ બીમારી ધીમે-ધીમે વિકરાળ સ્વરૂપ ધારણ કરી લેશે.","બિહારના યુવાઓમાં ઝડપથી ફેલાઈ રહ્યો છે AIDS, ચોંકાવનારા આંકડા : રિપોર્ટ"
"
આજે કેન્દ્રીય ગૃહ પ્રધાન અમિત શાહ સુરત આવવાના અહેવાલ મળી રહ્યા છે. હાલ તેમના ગુજરાત પ્રવાસનો કાર્યક્રમ જાહેર થયો છે.
આજે સાંજે તેઓ સુરત એરપોર્ટ પર રાત્રે 10 વાગ્યે ઉતરાણ કરશે. ત્યારબાદ અમિત શાહ રાત્રિ રોકાણ સુરતમાં કરશે. ત્યાંથી 19 ઓક્ટોબરે મહારાષ્ટ્રના નવાપુરમાં જઇને એક જાહેરસભાને સંબોધશે. 19 ઓક્ટોબરે પાછા ગુજરાતમાં આવશે, અને રાત્રિ રોકાણ સોમનાથ ખાતે કરશે. અમિત શાહ 20 ઓક્ટોબરે સોમનાથ દાદાના દર્શન કરશે. સોમનાથ દાદાના દર્શન બાદ અમિત શાહ અમદાવાદ આવશે.
હરિયાણા અને મહારાષ્ટ્ર વિધાનસભાની ચૂંટણી 21 ઓક્ટોબરના રોજ થનાર છે. આ બન્ને રાજ્યોની ચૂંટણી પ્રચાર પડઘમ 19 ઓક્ટોબરના શાંત થશે. કેન્દ્રીય ગૃહ પ્રધાન અમિત શાહ 19 ઓકરોબરના રોજ મહારાષ્ટ્ર ના નવાપુરામાં જનમેદનીને સંબોધ્યા બાદ ગુજરાત આવશે. તેઓ કેશોદ એરપોર્ટથી સીધા સોમનાથ જશે.
સોમનાથમાં રાત્રી રોકાણ કર્યા બાદ વહેલી સવારે સોમનાથ દાદા ના દર્શને જશે. દાદાના ચરણોમાં દંડવત કર્યા બાદ આરતી કરશે. તેમની સાથે બીજેપી ના સ્થાનિક આગેવાનો જોડાશે. મહત્વ ની વાત તો એ છે કે અમિત શાહ નો 22 ઓક્ટોબરે જન્મદિવસ છે. તેઓ જન્મદિન પૂર્વે દાદાના આશીર્વાદ લેશે.
આ પણ જુઓ વીડિયો: જામનગરમાં ડેંગ્યુ નાથવાની જવાબદારી વિદ્યાર્થી-વાલીના શીરે
","ગૃહ પ્રધાન અમિત શાહના ગુજરાત પ્રવાસનો કાર્યક્રમ જાહેર, જાણો શાહ ક્યાંથી ક્યા જશે અને શું કરશે?"
"
પ્રખ્યાત અભિનેત્રી શર્મિલા ટાગોર તેની માસુમ તસવીરો માટે જાણીતી હતી. પરંતુ શર્મિલા બોલિવૂડની પહેલી અભિનેત્રી હતી કે જેણે પોતાની ફિલ્મ ઈવનિંગ ઇન પેરિસમાં બિકીની પહેરી હતી. સાથે તે જ સમયે તેનું બિકીની ફોટોશૂટ પણ ભારે ચર્ચામાં આવ્યું હતું. વર્ષો બાદ શર્મિલા ટાગોરની પુત્રવધૂ કરિના કપૂર ખાને ફરી એકવાર તેમને તેના બિકીની ફોટોશૂટ પર એવો સવાલ પૂછ્યો કે શર્મિલા ટાગોર પણ નારાજ થઈ ગઈ. બિકીની શબ્દો સાંભળતા જ તેનું મોઢું બગડી ગયું હતું.
કરિના કપૂર તેના રેડિયો શો ‘વોટ વુમન વોન્ટ’ની નવી સીઝન લઈને આવી છે કે જેમાં તેની સાસુ શર્મિલા ટાગોર તેની પ્રથમ મહેમાન બની હતી. આ શોનો નવો વીડિયો સામે આવ્યો છે. જેમાં કરિના તેની સાસુ સાથે બિકીની પહેરવાની વાત કરતી જોવા મળી રહી છે.
કરિનાએ તેના સવાલની શરૂઆત કરી હતી કે, તમારી રીલ લાઇફ માથી તમારી રીઅલ લાઈફમાં આવો. જ્યાં સુધી મને લાગે છે કે તમે પહેલી એવી અભિનેત્રી હતી કે જેમણે સ્વિમસ્યુટ પહેરીને…. ‘ ત્યારે જ શર્મિલા વચ્ચે બોલી કે, ‘મને લાગે છે કે હું તેનાથી કદી બહાર નહીં આવી શકીશ. મને લાગે છે કે આ સંપૂર્ણ ઇતિહાસ એવો જ લખવામાં આવશે કે શર્મિલા ટાગોર અને તેની બિકીની…
જો કે શર્મિલાની આ મૂંઝવણ સમજીને કરિનાએ તરત જ તેની પ્રશંસા કરી અને કહ્યું, ‘ના, પણ મને લાગે છે કે તે એક પ્રતિષ્ઠિત ક્ષણ હતી. આપણી જનરેશનના લોકો તેને એવી રીતે જુએ છે કે ‘ઓહ માય ગોડ .. કોઈ બિકીનીમાં આટલું સુંદર દેખાઈ શકે છે.’ શર્મિલાએ કહ્યું, “હા, ભલે તમે એવું કહો….”

કરિનાએ પોતાનો સવાલ પુરો કરતાં કહ્યું કે, હું જાણવા માંગુ કે તે સમયે લોકોનું કેવું રિએક્શન હતું. કારણ કે ત્યારે તમારા લગ્ન થવાના હતા. આ વાત પર શર્મિલા ટાગોરે કહ્યું કે, હું લંડનમાં હતી અને ત્યાં સુધીમાં ફિલ્મફેર મેગેજીન છપાઈ ચૂક્યું હતું. સારૂ કે તે સમયે કોઈ સોશિયલ મીડિયા નહોતું. આ વિશે ઘણી વાતો થઈ હતી. પછી મને શક્તિ સામંતે કોલ કર્યો અને મને જલ્દીથી મળવા બોલાવી અને કહ્યું કે, અહીં આવો એક જરૂરી વાત કરવી છે.
તેણે મને કહ્યું, ‘તમે જાણો છો કે તમે શું કર્યું છે. તમને લાગે છે કે તમે તે બરાબર કર્યું છે? તમને આવું બિલકુલ શૂટ નથી કરતું. આ ભયંકર રીતે ખોટું થયું છે અને આપણે હવે કંઈક કરવું પડશે. પરંતુ મને લાગ્યું કે હું ખૂબ સરસ લાગી રહી હતી.

શર્મિલા ટાગોરે કહ્યું, ‘તેથી તેઓએ મને કહ્યું કે હીરોઈન આવું ન કરે. આપણે તેમાં સુધારો કરવો પડશે નહીંતર તમારું કરિયર ખતમ થઈ જશે. પછી મે નારાજ થઈને ટાઇગરને (મંસૂર અલી ખાન પટૌડી)ને એક ટેલીગ્રામ લખ્યો. તો તેણે મને જવાબ આપ્યો કે તેનાથી કોઈ ફરક નથી પડતો. મને ખાતરી છે કે તું ખૂબ સુંદર દેખાતી હોઈશ. તે ખૂબ જ ટેકો આપતા હતા.
","બિકીનીને લઈ કરિનાએ સાસુને કર્યો સવાલ, ભરી સભામાં શર્મિલાનો પિત્તો ગયો અને કહ્યું કે…."
"
નવી દિલ્હી :
દેશમાં ટોળાં દ્વારા થતી હત્યાઓ અને હિંસાના મુદ્દે સુપ્રીમ કોર્ટે આકરુંં વલણ અપનાવ્યા બાદ કેન્દ્રીય ગૃહમંત્રી રાજનાથસિંહે ગુરુવારે સંસદમાં ટોળાશાહીને વખોડી તો કાઢી પરંતુ સાથે સાથે હાથ ખંખેરી નાખતાં આ પ્રકારની ઘટનાઓની જવાબદારી રાજ્ય સરકારો પર ઢોળી દીધી હતી. લોકસભામાં રાજનાથે જણાવ્યું હતું કે, ભવિષ્યમાં આ પ્રકારની ઘટનાઓ ન બને તે સુનિશ્ચિત કરવાની જવાબદારી રાજ્ય સરકારોની છે. ટોળાં દ્વારા થતી હત્યાઓ માટે સોશિયલ મીડિયા પર ફેલાવાતા બનાવટી સમાચારોને તેમણે જવાબદાર ગણાવ્યા હતા.
રાજનાથે જણાવ્યું હતું કે, ભૂતકાળમાં પણ ટોળાં દ્વારા હત્યાની ઘટનાઓ બની ચૂકી છે. હું મારી સરકાર વતી આ પ્રકારની તમામ ઘટનાઓને વખોડી કાઢું છું. ચકાસણી વિનાના અહેવાલો, સોશિયલ મીડિયા દ્વારા બનાવટી સમાચારોનો પ્રસાર આ પ્રકારની ઘટનાઓને જન્મ આપે છે. ભવિષ્યમાં આ પ્રકારની ઘટનાઓ ન બને તે સુનિશ્ચિત કરવાની જવાબદારી રાજ્યોની છે. કાયદો અને વ્યવસ્થા રાજ્ય સરકારને હસ્તક હોય છે. રાજનાથના બેજવાબદાર નિવેદનને પગલે કોંગ્રેસે વિરોધ નોંધાવીને ગૃહમાંથી વોકાઉટ કર્યો હતો.
આ પિંગપોંગની રમત નથી : શશિ થરુર
કોંગ્રેસના સાંસદ શશિ થરુરે જણાવ્યું હતું કે, ટોળાં દ્વારા થતી હિંસા પર ગૃહમંત્રીનો જવાબ સંતોષકારક નથી, તેથી અમે વોકઆઉટ કરી રહ્યા છીએ. આ કોઈ પિંગપોંગની રમત નથી કે રાજ્યો અને કેન્દ્ર સરકાર એકબીજા પર દોષનો ટોપલો નાખતાં રહે.
ભાજપ રાજમાં ટોળાં દ્વારા ૮૬ હુમલા થયા
સરકારે રાજ્યસભામાં માહિતી આપી હતી કે, એનસીઆરબી દ્વારા ગૌરક્ષાનાં નામે થતી હિંસાના કોઈ આંકડા ઉપલબ્ધ નથી, પરંતુ ઇન્ડિયા સ્પેન્ડ્સ ડેટાબેઝ રેકોર્ડના જણાવ્યા અનુસાર ભારતમાં ૨૦૧૨થી અત્યાર સુધીમાં ગૌરક્ષાનાં નામે ૮૮ હુમલા થઈ ચૂક્યા છે. ૨૦૧૪માં મોદી સરકાર સત્તા પર આવ્યા પછી ગૌરક્ષાનાં નામે ૮૬ હુમલા થયા હતા. આ પ્રકારની હિંસામાં ૨૦૧૨થી અત્યાર સુધીમાં ૩૩ લોકોની હત્યા થઈ ચૂકી છે.
",ટોળાં દ્વારા થતી હિંસા અટકાવવાની જવાબદારી રાજ્યોની : રાજનાથ
"


। બાયડ । (સં.ન્યૂ.સ.)
બાયડ તાલુકાના લક્ષ્મીપુરા નજીક આજે બપોરે સર્જાયેલા માર્ગ અકસ્માતમાં એક વ્યક્તિનું મોત નિપજયું હતું.
પોલીસ સૂત્રો પાસેથી પ્રાપ્ત થતી વિગતો મુજબ બાયડ તાલુકાના બોરલ પાસે લક્ષ્મીપુરા ગામ નજીક આજે બપોરે એક કાર અને બાઈક વચ્ચે ગમખ્વાર અકસ્માત સર્જાયો હતો. જેમાં બાઇક પર સવાર બાયડ તાલુકાના ભગાજીના મુવાડા ગામના અરવિંદભાઈ ચૌહાણને શરીરના ભાગે ગંભીર ઈજાઓ પહોંચી હતી. જેમાં તેમનું ઘટનાસ્થળે જ મોત નિપજ્યું હતું. આ બનાવ અંગે પોલીસે ગુનો દાખલ કરીને વધુ તપાસ હાથ ધરી છે.

",બાયડના લક્ષ્મીપુરા પાસે કાર અને બાઈક વચ્ચે અકસ્માત ઃ એકનું મોત
"જોકે
ડિજિટલી પેમેન્ટમાં ઓડિટ લિમિટ રૃા.10 કરોડ અને રિ-એસેસમેન્ટમાં ૩ વર્ષની જોગવાઇને
આવકાર
સુરત
તા. 1 ફેબુ્રઆરી 2021,સોમવાર 
વખતોવખત
સુધારાઓ છતાં જીએસટી વેપારીઓ માટે સરળ રહ્યું નથી. જીએસટીમાં સરળીકરણ આવશે, એવી અપેક્ષા કેન્દ્રીય
બજેટમાં વેપારીઓએ રાખી હતી. પરંતુ એ અપેક્ષા પૂર્ણ થઇ નથી. સરળીકરણની કોઈ વાતો થઈ
નથી અને વેપારીઓને ટેક્સમાં પણ કોઇ રાહત મળી નથી. 
નાણામંત્રીએ
રજૂ કરેલા બજેટમાં વેપારીઓને કોઇ રાહત આપવામાં આવી નથી. પણ જે વેપારીઓ ડિજિટલથી
પેમેન્ટ કરશે, તેની ઓડિટ લિમિટ રુ. 5 કરોડથી વધારી રુ 10 કરોડ કરવામાં આવી તે આવકાર્ય છે,
એમ કન્ફેડરેશન ઓફ ઓલ ઇન્ડિયા ટ્રેડર્સના ચેપ્ટરના પ્રમુખ પ્રમોદ
ભગતે પ્રતિક્રિયા આપતા જણાવ્યું છે.


સ્ટીલ ઉપરની
ઈમ્પોર્ટ ડયુટી ઘટાડવાથી દરેક ટ્રેડમાં જે ભાવ વધારો થયો છે, તેના ઉપર અંકુર આવશે. જ્યારે
રિ-એસેસમેન્ટ 6 વર્ષને બદલે 3 વર્ષ કરવામાં આવ્યું તે આવકાર્ય છે. જોકે બજેટમાં જીએસટીના
સરળીકરણની કોઈ વાત કરવામાં આવી નથી. વેપારીઓની અપેક્ષા હતી કે, જીએસટીમાં સરળીકરણ કરવામાં આવશે.
",વેપારીઓ માટે ટેક્સમાં રાહત કે GST સરળીકરણની અપેક્ષા ફળી નહીં
"
જમ્મુ-કાશ્મીરના શોફિયાનામાં સેનાની ટુકડી પર આતંકવાદીએ હુમલો કર્યો હતો. જેમાં ત્રણ જવાન થયા છે, જ્યારે ચાર અન્ય ઘાયલ થયા છે. જ્યારે એક મહિલાનું મોત થયું છે.

સેનાના સૂત્રોના જણાવ્યા પ્રમાણે, આ સૈનિકો શોફિયાનના માત્રિગામમાં એન્ટી-ટેરર ઓપરશનને અંજામ આપી પાછા ફરી રહ્યા હતા ત્યારે આતંકવાદીઓએ તેમની ઉપર હુમલો કર્યો હતો. સવારે અંદાજે અઢી વાગ્યે થયેલા આ
હુમલામાં ત્રણ જવાન શહીદ થયા છે, જ્યારે ચાર ઘાયલ થયા છે. ઘાયલોમાં એક સૈન્ય અધિકારીનો પણ સમાવેશ થાય છે.
ઘટના બાદ તરત જ સેના દ્વારા આતંકવાદીઓ સામે અભિયાન હાથ ધરવામાં આવ્યું હતું. જોકે, રાત્રિનો સમય હોવાથી આતંકવાદીઓને નાસી છૂટવામાં સફળતા મળી હતી. જો કે સામ-સામે ફાયરિંગમાં એક મહિલાનું મોત થયું
હતું. છેલ્લા ત્રણ અઠવાડિયામાં ભારતીય આર્મીને આ મોટી ખુંવારી થઇ છે.
","જમ્મુ-કાશ્મીરમાં આતંકવાદી હુમલો, સેનાના ત્રણ જવાનો શહીદ, ચાર ઘાયલ"
"ન્યૂઝ18 ગુજરાતી : વિદેશ મંત્રાલયે તે અમેરિકન રિપોર્ટને પાયાથી ફગાવી દીધો છે જેમાં કહેવામાં આવ્યું હતું કે ભારતમાં ધર્મના નામે હિંસા વધી રહી છે. વિદેશ મંત્રાલયે રવિવારે જાહેર કરેલા નિવેદનમાં કહ્યું કે ભારતને પોતાની ધર્મનિરપેક્ષ શાખ પર વર્ગ છે, તે સહિષ્ણુતા અને સમાવેશનની લાંબા ગાળાની પ્રતિબદ્ધતાની સાથે સૌથી મોટા લોકતંત્ર અને બહુલતાવાદી સમાજના રૂપમાં સ્થિત છે.
મંત્રાલયે કહ્યું કે, ભારતીય બંધારણ પોતાના લઘુમતી સમુદાયો સહિત પોતાના તમામ નાગરિકોના મૌલિક અધિકારીની ગેરન્ટી આપે છે. અમે અમારા નાગરિકોના બંધારણીય રીતે સંરક્ષિત અધિકારોમાં કોઈ અન્ય દેશનો હસ્તક્ષેપ સહન નહીં કરીએ.
મૂળે, અમેરિકના વિદેશ વિભાગે પોતાના વાર્ષિક 2018 આંતરરાષ્ટ્રીય ધાર્મિક સ્વતંત્રતા રિપોર્ટમાં આરોપ લગાવ્યો કે સત્તારૂઢ ભાજપના કેટલાક સીનિયર અધિકારીઓએ લઘુમતી સમુદાયોની વિરુદ્ધ ભડકાઉ ભાષણ આપ્યા. રિપોર્ટમાં કહેવામાં આવ્યું છે કે, હિંસક ચરમપંથી હિન્દુ સમૂહો દ્વારા લઘુમતી સમુદાયો, વિશેષ રીતે મુસલમાનોની વિરુદ્ધ ભીડથી હુમલા સમગ્ર વર્ષ ચાલુ રહ્યા.
પોમ્પેયોના પ્રવાસ પહેલા આવ્યો રિપોર્ટ
નોંધનીય છે કે, આ રિપોર્ટ અમેરિકાના વિદેશ મંત્રી માઇકલ આર. પોમ્પેયોના ભારત પ્રવાસ પહેલા આવ્યો છે. પોતાના પ્રવાસ દરમિયાન વિદેશ મંત્રીની સાથે વાતચીત કરશે અને ભારત સરકારના અન્ય ગણમાન્ય વ્યક્તિઓ સાથે મુલાકાત કરશે.
આ રિપોર્ટ પોમ્પેયોએ જ જાહેર કર્યો હતો. યહુદી વિરોધી ગતિવિધિઅઓ પર નજર રાખવા અને તેની સામે લડવા માટે વિશેષ દૂત તથા આંતરરાષ્ટ્રીય ધાર્મિક સ્વતંત્રતા કાર્યાલયના પ્રમોશનની જાહેરાત કરતાં તેઓએ કહ્યું કે અમેરિકાના રાષ્ટ્રપતિ ડોનાલ્ડ ટ્રમ્પે અમેરિકાની વિદેશ નીતિમાં ધાર્મિક સ્વતંત્રતાને નવી બુલંદી આપી છે.
પોમ્પેયોએ કહ્યું કે આંતરરાષ્ટ્રીય ધાર્મિક સ્વતંત્રતા ટ્રમ્પ એડમિનિસ્ટ્રેશનની સર્વોચ્ચ પ્રાથમિકતા છે. વિદેશ મંત્રીએ આંતરરાષ્ટ્રીય ધાર્મિક સ્વતંત્રતા પર 2018ના રિપોર્ટને જાહેર કરતાં કહ્યું કે, ટ્રમ્પ એડમિનિસ્ટ્રેશને વિદેશ નીતિમાં અભૂતપૂર્વ રીતે ધાર્મિક સ્વતંત્રતાને પ્રોત્સાહન આપ્યું છે.",ધાર્મિક આઝાદી પર USના રિપોર્ટને ભારતે ફગાવ્યો : 'બીજા દેશ ન જણાવી શકે ભારતીયોનો હાલ'
"સચિન શર્મા, જયપુરઃ શું તમે ઠીક છો? કેવું અનુભવી રહ્યા છો? હાથ-પગની મૂવમેન્ટ કરી શકો છો કે નહીં? સામાન્ય રીતે સર્જરી (Surgery) બાદ પેશન્ટને આ સવાલ પૂછવામાં આવતા હોય છે પરંતુ જ્યારે આ સવાલો ઓપરેશન ટેબલ (Operation table) પર ઓપરેશન દરમિયા જ પૂછવામાં આવે તો તે કોઈ આશ્ચર્યથી ઓછું નથી. પરંતુ આવી જ એક અનોખી સર્જરી ભગવાન મહાવીર કેન્સર હૉસ્પિટલ એન્ડ રિસર્ચ સેન્ટર (Bhagwan Mahaveer Cancer Hospital &amp;amp; Research Centre)ના ન્યૂરો ઓન્કો સર્જન ડૉ. નિતિન દ્વિવેદી (Dr. Nitin Dwivedi) અને તેમની ટીમ તરફથી સફળતાપૂર્વક કરવામાં આવી છે.
CISFના એક જવાનની કરવામાં આવી સર્જરી
સર્જરી દરમિયાન દર્દી ભાનમાં જ રહ્યો ઉપરાંત તેના હાથ અને પગની મૂવમેન્ટ કરાવતા વાત કરતા રહ્યા. ડૉક્ટર્સની ટીમે દર્દીના બ્રેઇનથી ટ્યૂમર કાઢીને તેને કેન્સર મુક્ત કરી દીધો. ડૉ. દ્વિવેદીએ જણાવ્યું કે, આ સર્જરી CISFના એક જવાન પર કરવામાં આવી છે. જવાનને હાથમાં નબળાઈ અનુભવાતા તપાસ કરતાં બ્રેઇનમાં ટ્યૂમર હોવાનું સામે આવ્યું હતું. આ ટ્યૂમર મગજના એ અગત્યના હિસ્સામાં હતું જે હાથ અને ચહેરાને નિયંત્રિત કરે છે. આવી સ્થિતિમાં જો ગાંઠ સામાન્ય ઓપરેશન દ્વારા કાઢવામાં આવે તો હાથ અને ચહેરા પર નબળાઈ (લકવા)ની શક્યતા રહેતી હતી.
CISF જવાને પહેલા કેટલાક ડૉક્ટર્સને બતાવ્યું હતું પરંતુ હાથની મૂવમેન્ટ બંધ થવાની વાત સામે આવતાં તેણે ઉપચાર ન કરાવ્યો. લગભગ બે મહિના પહેલા જવાને BMCHRCમાં ડૉક્ટરને બતાવ્યું. અહીં જવાનની સર્જરી પ્લાન કરવામાં આવી. ડૉ. દ્વિવેદીએ જણાવ્યું કે દર્દીના જાગૃત હોવા દરમિયાન ઓપરેશન કરવામાં સૌથી મોટો ફાયદો એ રહે છે કે ટ્યૂમર કાઢતી વખતે જો શરીરના કોઈ હિસ્સામાં કોઈ નબળાઈ આવે તો તેને તાત્કાલિક સંભાળી શકાય છે.
આ ઓપરેશનમાં દર્દીને લકવાથી બચાવવા માટે ટેકનીકના અનેક સ્તરોનો ઉપયોગ કરવામાં આવે છે. દર્દીની સર્જરી દરમિયાન કાર્યક્ષમતાનું આકલન કરવા માટે તેની સાથે વાત કરવાની સાથોસાથ હાથ અને પગ તથા આંખોની મૂવમેન્ટ કરાવતી રહેવા માટે કહેવામાં આવ્યું હતું.",Unique Surgery: પેશન્ટ વાત કરતો રહ્યો અને ડૉક્ટરોએ કાઢી દીધું બ્રેઇન ટ્યૂમર
"વડોદરા,તા.29.નવેમ્બર,રવિવાર,2020
વડોદરા શહેરમાં કોરોનાને કાબૂમાં લેવા માટે દુકાનો અને મોલ સીલ કરવાની કામગીરી યુધ્ધના ધોરણે હાથ ધરાયા બાદ વેપારીઓમાં રોષની લાગણી ફેલાઈ હતી.
એ પછી વેપારીઓના સંગઠન વેપાર વિકાસ એસોસિએશન દ્વારા આજે શહેર ભાજપ પ્રમુખ અને સાંસદ સમક્ષ રજૂઆત કરવામાં આવી હતી અને વેપારીઓને પડી રહેલી તકલીફો અને અન્યાય અંગે વાકેફ કરવામાં આવ્યા હતા.
સંગઠનનુ કહેવુ છે કે, વેપારીઓ આવતીકાલ, સોમવારથી બજારો રાબેતા મુજબ ખોલી શકશે તેવી ખાતરી શહેર ભાજપ પ્રમુખ અને સાંસદે આપી છે.આ મુદ્દે તેમણે વડોદરાનો હવાલો સંભાળતા ઓફિસર ઓન સ્પેશ્યલ ડયુટી સાથે પણ વાત કરી છે અને એ પછી બજારો ખોલવા માટે લીલી ઝંડી આપવામાં આવી છે.
ઉલ્લેખનીય છે કે, જે રીતે દુકાનો સીલ કરાતી હતી તેના કારણે વેપારીઓ લડાયક મૂડમાં આવી ગયા હતા અને સંગઠને તો આગામી કોર્પોરેશન ચૂંટણીમાં ભાજપ વેપારીઓ પાસે કોઈ અપેક્ષા ના રાખે તેવી ચીમકી પણ આપી દીધી હતી.એક તબક્કે વેપાર વિકાસ સંગઠને ૨૦૦૦ વેપારીઓ સાથે ગાંધીનગર મોરચો લઈ જઈને દેખાવો કરવામાં આવશે તેમ પણ કહ્યુ હતુ.
જેના કારણે આજે ભાજપના નેતાઓ  ડેમેજ કંટ્રોલ કરવા માટે હરકતમાં આવ્યા હતા.સંગઠનનુ કહેવુ છે કે, બજારો ખુલી શકશે પણ મોલ  અગાઉની જાહેરાત પ્રમાણે બંધ રહેશે.
",શહેરના વેપારીઓ આજથી બજારોમાં રાબેતા મુજબ દુકાનો ખોલી શકશે
"સુરતતા.21.નવેમ્બર.2020.શનિવાર
રાત્રી
કર્ફ્યુનો અમલ આજે શનિવારથી થઈ રહ્યો હોવાથી, કાપડ બજારમાં કામકાજ કરતા પાર્સલ
કોન્ટ્રાક્ટરોને બહારગામ માટેના પાર્સલો વહેલા ઉપાડવાની સુચના આપવામાં આવી છે. જ્યારે
ટ્રાન્સપોર્ટર્સે પણ સાંજે પાંચ વાગ્યા પછી પાર્સલનું બુકિંગ નહીં લેવામાં આવે
એવું જાહેર કર્યું છે.
કોરોના
સંક્રમણના ઝડપથી વધતા કેસોને નિયંત્રિત કરવા માટે વધુ એક વખત રાત્રી કરફ્યૂનો અમલ
પ્રશાસન દ્વારા શરૃ કરવામાં આવ્યો છે. પણ આને કારણે વેપાર ઉદ્યોગ જગતે હવે
કામકાજના સમયમાં ફેરફાર કરવો ફરજિયાત બની ગયો છે. કાપડબજારમાંની દુકાનો તો સાંજે
સાત વાગ્યે બંધ કરવામાં આવશે,
એવું માર્કેટ એસો.એ નક્કી કર્યું છે. 


            તો, ટ્રાન્સપોર્ટર્સે પણ હવે બહારગામ માટેના
પાર્સલોના બુકિંગના સમયમાં ફેરફાર કર્યો છે. માર્કેટ એસો.એ પણ પંડિતોને પાર્સલો
વહેલાં ઉપાડવાની સૂચનાઓ આપી છે. ટ્રાન્સપોર્ટ સાંજે પાંચ વાગ્યા પછીના બુકિંગ લેશે
નહીં. તેથી પાંચ પહેલાં બુકિંગ કરાવી લેવાની સૂચના પંડિતોને આપવા વેપારીઓને
જણાવવામાં આવ્યું છે.
",બહારગામના પાર્સલ માર્કેટમાંથી વહેલા ઉપાડી લેવા પંડિતોને સૂચના
"જામનગર, તા. 15 ડિસેમ્બર 2020, મંગળવાર
જામજોધપુર તાલુકાના ચૂર ગામના વિકાસ કાર્યોમાં સરકારી નાણાંના વેડફાટ મામલે તત્કાલીન પૂર્વ નાયબ કાર્યપાલક ઇજનેર દ્વારા જામનગરની અદાલતમાં આગોતરા જામીન અરજી કરવામાં આવી હતી, જે જામીન અરજી અદાલતે ફગાવી દેતાં હવે નાયબ કાર્યપાલક ઇજનેરની ધરપકડનો માર્ગ મોકળો થયો છે.
આ ચકચારી પ્રકરણની વિગતો એવી છે કે જામજોધપુર તાલુકાના ચૂર ગામમાં રબારી વાસમાં પાણીનો ટાંકો તેમજ ગામ તળમા પાણીની પાઈપલાઈનનું કામ થયું ન હોવા છતાં 1.86 લાખનું ચુકવણું કરી દેવામાં આવ્યું હતું, અને સરકારી નાણાંનો વેડફાટ થયો હતો. 
જે અંગે જામનગર એસીબી દ્વારા ગુનો દાખલ કરાયા પછી જામજોધપુર તાલુકાના ચૂર ગામના પૂર્વ સરપંચ મૂરીબેન રાઠોડ અને નિતેશસિંહ જાડેજાની ધરપકડ કરી લઈ બન્નેને જેલહવાલે કરી દેવાયા હતા.
 ત્યાર પછી સમગ્ર પ્રકરણમાં અધિક મદદનીશ ઇજનેર દર્શન પરમાર અને પૂર્વ તલાટી-કમ-મંત્રી રવજીભાઈ ધારેવાડીયાની પણ ધરપકડ કરીને જેલ હવાલે કરી દેવાયા છે.
આ સમગ્ર પ્રકરણમાં જામજોધપુરના તત્કાલીન નાયબ કાર્યપાલક ઇજનેર (પંચાયત પેટાવિભાગ) કિશન કુમાર સ્વામી ની પણ સંડોવણી ખુલી હતી. દરમિયાન તેના દ્વારા ધરપકડથી બચવા માટે જામનગરની અદાલતમાં આગોતરા જામીન અરજી કરવામાં આવી હતી.
 જે જામીન અરજી સામે સરકાર પક્ષે રોકાયેલા જમનભાઈ ભંડેરી દ્વારા કરાયેલી વિશેષ દલીલો તેમજ એસીબી દ્વારા કરાયેલા સોગંદનામાને ધ્યાને લઇને અદાલતે પૂર્વ નાયબ કાર્યપાલક ઇજનેર સ્વામીની આગોતરા જામીન અરજી ફગાવી દીધી છે. જેથી તેની ધરપકડનો માર્ગ મોકળો થયો છે.
અત્રે એ ઉલ્લેખનીય છે કે, પૂર્વ નાયબ કાર્યપાલક ઇજનેર સ્વામી કે જેની સામે જામનગર પોલીસ મથકમાં પણ રૂપિયા 32 લાખના સરકારે નાણાની ઉચાપત અંગેનો ગુનો દાખલ થઈ ચૂક્યો છે, અને હાલ તેઓ ફરારી છે.
",જામજોધપુરના ચૂર ગામના પ્રકરણમાં પૂર્વ નાયબ કાર્યપાલક ઇજનેરની આગોતરા જામીન અરજી રદ્દ થતાં ધરપકડનો માર્ગ મોકળો
Kutch News : રાજ્યભરમાં તલાટીઓ (Issues of Talati)  લાંબા સમયથી ચાલ્યા આવતા વિવિધ પ્રશ્નો મુદ્દે આકરા પાણીએ છે ત્યારે કચ્છ જિલ્લાના મંત્રીઓ (Kutch Talati Protest) પણ માંગો સંતોષાય તે હેતુથી વિરોધ પ્રદર્શન કરી રહ્યા છે સોમવારે જિલ્લાના તલાટી સહ મંત્રીઓ દ્વારા પેન ડાઉન થકી કામ બંધ રખાયું હતું. આવતા દિવસોમાં જિલ્લા પંચાયત અને વિવિધ તાલુકા પંચાયતો બહાર ધરણાં પ્રદર્શન કરાશે અને છતાં પણ યોગ્ય ન્યાય નહીં મળે તો માસ સી.એલ. આપી રજા પર ઉતરશે.,કચ્છ: વિવિધ પડતર પ્રશ્નો મુદ્દે જિલ્લાના તલાટીઓ આકરા પાણીએ
"
વાપીના સલવાવ હાઈવે પર ઉભેલી એક ટ્રકમાં કાર ધડાકાભેર ઘૂસી જતાં પતિ-પત્નીનાં કમકમાટીભર્યા મોત નિપજ્યા હતા. ટક્કર એટલી ભયંકર હતી કે, કારનાં કૂરચેકૂરચાં ઉડી ગયા હતા. 8 મહિના પહેલાં જ દંપતીના લગ્ન થયા હતા. અને તેમાં પણ પત્નીને 2 માસનો ગર્ભ હતો. દંપતી પોતાના કાકાની બર્થ ડે પાર્ટી ઉજવીને વલસાડ પરત ફરી રહ્યું હતું.
મૂળ ભિલાડના અચ્છારી ખાતે રહેતાં ઉદય વસંતલાલ શાહ વલસાડના તિથલ રોડ પર પરિવાર સાથે રહે છે. હોલસેલ દવાના વેપારી ઉદય શાહનો પુત્ર હેમલ (ઉ.વ.24) અને પુત્રવધુ નમ્રતા ઉર્ફે નમીતા (ઉ.વ.23) મંગળવારે ફોર્ડ ફિગો કાર (નં.જીજે-15-સીજી-0224)માં અચ્છારી ગયા હતા. મધરાતે દંપતિ કારમાં પરત વલસાડ જવા નીકળ્યા હતા. તે દરમિયાન સલવાવ હાઈવે પર ફલાય ઓવર નજીક રોડ નજીક ઉભેલી ટ્રક (નં.ડીએન-09-જે-9053)માં કાર ધડાકાભેર અથડાતા ગંભીર અકસ્માત સર્જાયો હતો. જેમાં કારના ફુરચેફુરચા ઉડી જવા સાથે દંપતિનું ઘટના સ્થળે જ પ્રાણ પંખેરૃં ઉડી ગયું હતું.
અકસ્માતને પગલે આસપાસના લોકો દોડી ગયા હતા. પોલીસ પણ ઘટનાની જાણ થતાં ઘટના સ્થળે પહોંચી ગઈ હતી. ભારે જહેમત બાદ કારમાંથી દંપતિની લાશ બહાર કાઢવામાં આવી હતી. બનાવ સંદર્ભે ડુંગરા પોલીસે ગુનો દાખલ કર્યો હતો. ઉલ્લેખનીય છે કે, મૃતક હેમલ અને નમીતાના 8 મહિના અગાઉ જ લગ્ન થયા હતા. નમીતા 2 માસની ગર્ભવતી હોવાનું જાણવા મળી રહ્યું છે. લગ્નના 8 મહિનાના ટૂંકાગાળમાં દંપતિના અકાળે મોતને પગલે પરિવાર પર આભ તૂટી પડયું હતું.
આ વીડિયો પણ જુઓઃ
સુરેન્દ્રનગરના પાટડીમાં કાકાએ કરી માસુમ ભત્રીજાની હત્યા

","વાપીઃ બર્થ-ડે પાર્ટી ઉજવીને પરત ફરતાં કપલને રસ્તામાં મળ્યું કમકમાટીભર્યું મોત, પત્નીને હતો 2 માસનો ગર્ભ"
"
મુકેશ અંબાણીની ટેલીકોમ કંપની રિલાયન્સ જીયો હવે ટેલિકોમ ક્ષેત્ર સુધી સીમિત રહી નથી. કંપની ટૂંક સમયમાં જ પોતાની DTH સર્વિસ રજૂ કરવાની યોજના બનાવી રહી છે. તેવામાં રિલાયન્સનું DTH ક્ષેત્રમાં પદાર્પણ કરતા પહેલા લાગે છે કે બાકીની કંપનીઓએ રિલાયન્સને ટક્કર આપવા કમર કસી છે.

જીયોએ કેબલ કંપનીઓ જેવી કે Hathway, Datacom અને DEN નેટવર્કનો મોટો હિસ્સો પોતાના નામે કરી લિધો છે. આ આખી ઘટનામાં મીડિયા રિપોર્ટ્સ પ્રમાણે Bharti Airtel, Dish TV ની સાથે મર્જરની પ્લાનિંગ કરી રહી છે. જીયોના ટેલિકોમ ઇન્ડસ્ટ્રીમાં આવ્યા બાદ મોટા પાયે ટેલિકોમ ક્ષેત્રમાં ક્રાંતિ આવી છે. જેનો મોટો ફાયદો ગ્રાહકોને મળ્યો છે. તેવામાં માનવામાં આવ્યું છે આ વખતે અન્ય કંપનીઓ અગાઉથી જ જીયોના પ્લાનને ટક્કર આપવા માટે તૈયારીઓ કરી રહી છે.

મીડિયા અહેવાલો પ્રમાણે, Airtel Digital TV અને Dish TVના જોડાણ વિશે વાતચીત માત્ર પ્રારંભિક તબક્કામાં છે. હાલમાં આ મર્જર માટે શક્યતાઓ શોધવામાં આવી રહી છે. જો આવું થાય તો જીયોને ડીટીએચના ક્ષેત્રમાં મુશ્કેલ સ્પર્ધા મળશે.

એરટેલ ડિજિટલ ટીવી અને ડિશ ટીવી બન્ને ભેગા થઇ ઘણી મોટી કંપની બની જશે. બન્ને કંપની જ્યારે મર્જ થશે ત્યારે ભારતની સૌથી મોટી DTH વિતરણ કંપની બનશે. બન્ને કંપનીઓના ભેગા કરીને ભારતમાં 38 મિલિયન સબ્સ્ક્રાઇબર્સ થઇ જશે અને ભારતમાં ડીટીએચનો 61 ટકા હિસ્સો આ કંપની પાસે પહોંચી જશે.
","રિલાયન્સ જીયોને ટક્કર આપવા આ બે કંપની થઇ શકે છે મર્જ, બનશે ભારતની સૌથી મોટી DTH કંપની"
"
આગામી વર્ષે યોજાનારી લોકસભાની ચૂંટણીને ધ્યાનમાં રાખી ભાજપ બે મોરચે કામ કરી રહી છે. એક તરફ ભાજપ નવા સાથી પક્ષો જોડવાને લઈને મહેનત કરી રહી છે તો બીજી બાજુ એકત્ર થઈ રહેલા વિરોધ પક્ષ અને ત્યાર બાદ રચાનારા મહાગઠબંધનમાં ફાચર મારવા પણ એડી ચોટીનું જોર લગાવી રહી છે. તેવામાં ભાજપ માટે સામેથી જ એક રાહતરૂપ સમાચાર આવ્યા છે.
તાજેતરમાં જ બસપા અધ્યક્ષ માયાવતીને વડાપ્રધાન બનાવવા માતે વિરોધ પક્ષોને એકજુથ થવાનું આહવાન કરનારી ઈન્ડિયન નેશનલ લોકદળ (ઈનેલો)માં ભંગાણ પડતું જણાય છે. ઈનેલોમાં ભંગાણની આ સંભાવના ભાજપ માટે રાહતરૂપ બની શકે છે કારણ કે, આ પાર્ટી હરિયાણામાં મુખ્ય વિરોધ પક્ષ છે. વિરોધ પક્ષ આપસમાં જ લડી રહ્યાં હોવાનું દર્શાવવાનો પ્રયાસ ભાજપ પ્રયાસ કરશે.
ઈનેલોમાં તિરાડ
ઈનેલોના વરિષ્ઠ નેતા અભય સિંહ ચૌટાલાએ ચૌટાલા પરિવારમાં આંતરીક મતભેદ હોવાના અહેવાલને મહત્વ આપતા કહ્યું છે કે, તેમના ભત્રીજા દુષ્યંત અને દિગ્વિજય ‘પોતિકા’ છે, પણ સાથે એવો પણ ભાર મુક્યો હતો કે, પાર્ટીના અનુશાસનનો ભંગ કરવાને લઈને તેમના વિરૂદ્ધ પણ કાર્યવાહી કરવામાં આવશે. તો સામે દિગ્વિજય સિંહે પણ આક્રમક વલણ અપનાવ્યા છે. ચૌટાલા પરિવારમાં મતભેદ એ સમયે સામે આવ્યો હતો જ્યારે ઈનેલોના અધ્યક્ષ ઓમપ્રકાશ ચૌટાલાએ પાર્ટીના વિદ્યાર્થી અને યુવા એકમોને જ ભંગ કરી નાખ્યો. આ બંને એકમનું નેતૃત્વ ક્રમશ: દુષ્યંત અને દિગ્વિજય સિંહ કરી રહ્યાં હતાં.
અજય ચૌટાલાના પણ બાગી સૂર
અભય સિંહ ચૌટાલા ઓમ પ્રકાશ ચૌટાલાના નાના પુત્ર છે. દુષ્યંત અને દિગ્વિજય અભયના મોટા ભાઈના મોટા દિકરા છે. અભયે કહ્યું છે કે, દુષ્યંત (અને દિગ્વિજય) સાથે તેમને કોઈ જ મતભેદ નથી, તેઓ અમારા જ સંતાંનો છે. પરંતુ તેમણે કહ્યું હતું કે, અનુશાસન અમારા પક્ષની સૌથી મોટી તાકાત છે. જો કોઈ તેનું ઉલ્લંઘન કરે તો કડક કાર્યવાહી કરવામાં આવશે.
અભયે ચંડીગઢ સ્થિત પોતાના નિવાસસ્થાને મતભેદને લઈને ઉભા થયેલ પ્રશ્નોના જવાબ આપતા કહ્યું હ્તુ કે, તેમને એ વાતની જાણકારી નથી કે હિસાર લોકસભા બેઠક પરથી ઈનેલો સાંસદ દુષ્યંત સિંહને હટાવી દેવામાં આવ્યા છે. તો દિગ્વિજયે નવી દિલ્હીમાં કહ્યું હતું કે, હું જેનો પ્રમુખ છું તે ઈન્ડિયન નેશનલ સ્ટુડેંટ્સ ઓર્ગેનાઈઝેશન (ઈનેલો)નો દાદા ઓમ પ્રકાશ ચૌટાલા ભંગ ના કરી શકે.
ઈનેલોની રેલીમાં અભય વિરૂદ્ધ ભારે નારેબાજી
દિગ્વિજય સિંહે કહ્યું હતું કે, આમ રો ઈનસો વૈચારીક રીતે ઈનેલોસાથે સંબંધ ધરાવે છે, પરંતુ તે સોસાયટી કાયદા અંતર્ગત એક અલગ એકમ અને એક સત્તાવાર સંગઠન છે. તેને લઈને નિર્ણય લેવાનો અધિકાર સંગઠનના સંસ્થાપક -મારા પિતા અજય ચૌટાલા કે પછી તેની કાર્યકારિણીને છે. તો હોહાતમાં 7મી ઓક્ટોબરે યોજાયેલી એક રેલીમાં યુવાઓના એક સંગઠને કથિત રૂપે અભય ચૌટાલા વિરૂદ્ધ અને દુષ્યંત સમર્થનમાં નારેબાજી કરી હતી.
","લોકસભાની ચૂંટણી પહેલા ભાજપ માટે રાહતના સમાચાર, આ પાર્ટી તુટવાના આરે"
"નવી દિલ્હી : દિલ્હીનો 9 વર્ષનો વિવાન ગુપ્તા કોઈ સાધારણ બાળક નથી. તેણે શિવ તાંડવના 15 શ્લોક માત્ર 55 સેકન્ડ અને 29 મિલીસેકન્ડમાં પૂર્ણ કર્યા છે. વિવાને 2 વર્ષમાં બીજી વાર ઈન્ડિયા બુક ઓફ રેકોર્ડ્સમાં પ્રવેશ મેળવ્યો છે.
વિવાન નોર્થવેસ્ટ દિલ્હીમાં આવેલ બાલભારતી પબ્લિક સ્કૂલનો વિદ્યાર્થી છે. વિવાનને તેના દાદી પાસેથી પ્રેરણા મળી છે અને તે શાસ્ત્રવિધિથી શ્લોકનું પઠન કરતા હતા. વિવાનને તે પસંદ આવતા તે નિયમિત રીતે તેની પ્રેક્ટિસ કરવા લાગ્યો. જ્યારે તેના દાદા અનિલ ગુપ્તાએ તેને સાંભળ્યો, ત્યારે તેમણે સામાન્ય લોકો કરતા વિવાનની ક્ષમતા અધિક છે તે ઓળખીને તેમણે વિવાનને પ્રોત્સાહિત કરવાનું શરૂ કર્યુ.
લંકાપતિ રાવણે શિવસ્ત્રોતમની રચના કરી છે, જેમાં તેમણે ભગવાન શિવની શક્તિની પ્રશંસા કરી છે. કહેવામાં આવે છે કે જ્યારે પણ શિવ સ્ત્રોતમને સાંભળવામાં આવે છે ત્યારે તમામ નકારાત્મક ઊર્જા દૂર થાય છે અને મનોબળને મજબૂત કરે છે.
વિવાનના દાદા વિવાન માટે ખૂબ જ ગર્વ અનુભવે છે કે વિવાન રેકોર્ડ બનાવવા માટે સક્ષમ છે. આ દરેક શ્લોકને યાદ રાખવા સરળ નથી અને તે પણ એક મર્યાદિત સમયમાં.
વિવાનનો જન્મ 6 જૂન 2011ના દિવસે થયો છે. માત્ર આઠ વર્ષની ઉંમરમાં સૌથી નાના વ્યક્તિ તરીકે સાત મહાદ્વીપની યાત્રા કર્યા બાદ ઈન્ડિયા બુક ઓફ રેકોર્ડમાં સ્થાન મેળવ્યું છે. રેકોર્ડ કીપર જણાવે છે કે રેકોર્ડ સેટ કરવા માટે અંતિમ મહાદ્વીપની 6 જૂન 2019ના રોજ મુલાકાત લીધી હતી.
વિવાને ઉત્તરી કેનેડા (ઉત્તરી અમેરિકા)થી 2015માં શરૂ થયેલ માત્ર 4 વર્ષમાં સાત મહાદ્વીપને કવર કર્યા હતા. જ્યારે તેણે ઓસ્ટ્રેલિયાની મુલાકાત લીધી ત્યારે તે 32 દેશની મુલાકાત કરી ચૂક્યો હતો. ફિનલેન્ડમાં સાંતા ક્લોઝને મળીને તેમને ખૂબ જ ગમ્યુ હતું અને તાન્ઝાનિયામાં વાઈલ્ડલાઈફ સફારીમાં ખૂબ જ મજા કરી હતી.",india book of records: 9 વર્ષના વિવાન ગુપ્તાએ એક મિનિટમાં શિવ તાંડવના 15 સ્ત્રોત પૂર્ણ કર્યા
"
કાશ્મીર ઘાટીમાં લગભગ દોઢ મહિનાથી ચાલી રહેલી હિસા અને તણાવ વચ્ચે આજે જમ્મુ અને કાશ્મીર રાજ્યના મુખ્યમંત્રી મહેબુબા મુફ્તીએ વડાપ્રધાન નરેન્દ્ર મોદી સાથે તેમના નિવાસસ્થાને મુલાકાત કરી. મહેબુબાએ કાશ્મીરમાં શાંતિ માટે થઈ રહેલી કોશીશો બદલ પીએમ મોદીના ખુબ વખાણ કર્યાં. તેમણે માહોલ બગાડવા માટે પાકિસ્તાન અને અલગાવવાદીઓને જવાબદાર ઠેરવ્યાં હતાં. તેમણે કહ્યું કે મોદીએ લાહોર જઈને પોતાની તરફથી પૂરેપૂરી કોશિશ કરી પરંતુ પાકિસ્તાને માહોલ બગાડી નાખ્યો. તેમણે અલગાવવાદીઓ ઉપર પણ આકરા પ્રહારો કર્યા અને કહ્યું કે તેઓ યુવાઓને ભડકાવી રહ્યાં છે. કરફ્યું વિશે બોલતા તેમણે કહ્યું કે લોકોના જીવ બચાવવા માટે કરફ્યું લગાવવામાં આવ્યો છે.
વડાપ્રધાન નરેન્દ્ર મોદીના ભરપૂર વખાણ, પાકિસ્તાન પર આકરા પ્રહારો
વડાપ્રધાન મોદી સાથે મુલાકાત બાદ મહેબુબા મુફ્તીએ પત્રકારોને સંબોધ્યા હતાં. તેમણે કહ્યું કે આજે સવારે એક પોલીસ કોન્સ્ટેબલની હત્યા થઈ અને પૂર્વમાં બે પોલીસ અધિકારીઓને કેટલાક યુવાઓ માર્યા. વડાપ્રધાન મોદીજી કાશ્મીર સમસ્યાનો ઉકેલ ઈચ્છે છે. જેટલી તકલીફ અમને છે તેટલી જ તેમને પણ છે. વાજપેયીજીએ જે સપનું જોયું હતું તેને અમે આગળ વધારવા ઈચ્છીએ છીએ. મને ખુશી છે કે મોદીજીએ નવાઝ શરીફને તેમના શપથગ્રહણ સમારોહમાં બોલાવ્યાં અને પોતે જાતે લાહોર ગયા પરંતુ કમનસીબે પાકિસ્તાને આ સોનેરી તક ગુમાવી દીધી.

મહેબુબા મુફ્તીએ રાજ્યમાં તણાવગ્રસ્ત પરિસ્થિતિ અને હિંસા માટે પાકિસ્તાનને જવાબદાર ગણાવ્યું. તેમણે કહ્યું કે આપણા ગૃહમંત્રી ત્યાં ગયાં હતાં અને તેમની સાથે જે કઈ થયું તે નહતું થવું જોઈતું. મહેમાનને અમે અલ્લાહ સ્વરૂપે માનીએ છીએ. આપણા ગૃહમંત્રીનું તેમણે અપમાન કર્યું. પિતાને યાદ કરતા તેમણે કહ્યું કે PM કાશ્મીરના હાલાતને લઈને ખુબ ચિંતિત છે. મુફ્તી સાહેબ કહેતા હતાં કે મોદીજી પાસે બે તૃતિયાંશ બહુમતી છે. જો તેમના સમયમાં કઈ નહીં થાય તો ક્યારેય કાશ્મીર સમસ્યાનો ઉકેલ નહીં આવે. જે લોકો મરી રહ્યાં છે તે ભલે પથ્થરબાજીમાં મરે પરંતુ આપણા બાળકો છે.
અલગાવવાવાદીઓ પર તીખા પ્રહારો
મહેબુબાએ અલગાવવાદીઓ પર કડક વલણ અપનાવતા તેમણે કહ્યું કે એન્કાઉન્ટર પહેલા પણ થયા અને આજે પણ થાય છે અને આગળ પણ થતા રહેશે. અલગાવવાદીઓએ કોલ આપ્યો છે કે આર્મી કેમ્પનો ઘેરાવ કરો. આખરે તેઓ શું ઈચ્છે છે? જે લોકો રસ્તાઓ પર યુવાઓને ઉક્સાવે છે તેમને વાતચીતમાં કોઈ રસ નથી. જેમની વિચારધારા અલગ છે તેમની સાથે ધીરતાથી વાત થવી જોઈએ. સંવાદ તેની જ સાથે થઈ શકે જેમને તેમા રસ હોય. બધા સાથે વાતચીત થાય તે હું કહું છું પરંતુ અલગાવવાદીઓએ નક્કી કરવાનું છે કે તેઓ સંવાદ કરવા ઈચ્છે છે કે નહીં. અલગાવવાદી એક તરફ આર્મી કેમ્પ પર હુમલો કરવાનું કહે છે અને બીજી બાજુ વાતચીત માટે કહે છે. તેવાની સાથે શું વાતચીત થાય?
મહેબુબાએ વધુમાં કહ્યું કે કેટલાક યુવાઓ અને બાળકો હક્કાબક્કા થઈને પથ્થરો ફેંકે છે. જમ્મુ અને કાશ્મીરના લોકો ઈજ્જતથી જીવવા ઈચ્છે છે. કોઈ પણ પુસ્તકમાં કોઈ વતનમાં જમ્હૂરિયતમાં એટલી આઝાદી નહીં હોય જેટલી અહીં છે. જમ્મુ અને કાશ્મીરમાં મારા જૂલૂસમાં નાના નાના બાળકો હતા. જંગલોમાં આ જ બાળકો મને બાજી કહીને બોલાવવા હતાં. આજે પથ્થરો ફેંકે છે અને લોકોને મારવા માટે રસ્તાઓ પર છે. મીડિયાને મદદ કરવાની અપીલ કરતા કહ્યું કે એવી કોઈ વાત રજુ ન કરવી જેનાથી પરિસ્થિતિ ગંભીર બને.
<>

પીએમ મોદીના પ્રયત્નોને બિરદાવતા તેમણે કહ્યું કે મને ખુશી છે કે મોદીજીએ તેમના શપથ ગ્રહણમાં નવાઝ શરીફને બોલાવ્યાં અને એટલું જ નહીં તેઓ પોતે પણ લાહોર ગયાં. પરંતુ ત્યારબાદ પઠાણકોટ આતંકી હુમલો થયો. પાકિસ્તાને ભારત સાથે સતત સંવાદની અને કાશ્મીર મુદ્દાને ઉકેલવાની તકો ગુમાવી. પિતા મુફ્તી મહમ્મદ સઈદને યાદ કરતા તેમણે કહ્યું કે મુફ્તી સાહેબ હંમેશા કહેતા હતા કે મોદીજી બે તૃતિયાંશ બહુમતીથી જીત્યા છે અને જો તેમના સમય દરમિયાન કાશ્મીરમાં સ્થિતિમાં બદલાવ ન આવ્યો તો પછી ક્યારેય નહીં આવે.
કાશ્મીર મુદ્દે વધુ બોલતા તેમણે કહ્યું કે ગત દિવસોમાં કાશ્મીરમાં હાલત ખરાબ થયા અને પાકિસ્તાન આ પરિસ્થિતિને સુધારવાની જગ્યાએ તેને ભડકાવવાની કોશિશ કરી રહ્યું છે. તેમણે એમ પણ કહ્યું કે મોદીજીએ પહેલ કરી અને ત્યારબાદ આપણા ગૃહમંત્રી પણ પાકિસ્તાન ગયા પરંતુ હવે જવાબ આપવાનો વારો પાકિસ્તાનનો છે. મીડિયાને પણ કાશ્મીર મુદ્દે મદદ કરવા માટે મહેબુબાએ અપીલ કરી હતી.
અત્રે જણાવવાનું કે 8 જુલાઈના રોજ હિજબુલ મુજાહિદ્દીનના કમાન્ડર બુરહાન વાનીના મોત બાદ કાશ્મીરને આર્થિક ફટકો પણ ભોગવવો પડ્યો છે. અલગાવવાદી અહીં બાનીના મોત બાદ પથ્થરબાજી અને હડતાળ કરાવી રહ્યાં છે. ગરીબ અને યુવા બેરોજગારોને અલગાવવાદીઓ ભડકાવી રહ્યાં છે. એક અહેવાલ મુજબ આ બધી અસર રાજ્યના ખજાના ઉપર પણ પડી છે. જમ્મુ અને કાશ્મીર રાજ્યની સરકારને છેલ્લા દોઢ મહિનામાં લગભગ 300 કરોડનો રેવન્યુ લોસ થયો છે. પેલેટ ગનથી હોબાળો થતા કેન્દ્રીય ગૃહમંત્રી રાજનાથ સિંહએ તેના વિકલ્પ માટે પણ આશ્વાસન આપ્યું છે. આ ગનની જગ્યાએ PAVA શેલ્સના ઉપયોગ ઉપર પણ સરકાર વિચારી રહી છે.
","મોદી લાવી શકે છે કાશ્મીર સમસ્યાનો ઉકેલ, યુવાઓને ભડકાવી રહ્યું છે પાકિસ્તાન: CM મહેબુબા મુફ્તી"
"
ગાઝિયાબાદમાં સીવર સાફ કરી રહેલા 5 સફાઈ કર્મચારીઓનાં શ્વાસ રૂંધાતા મોત થયું છે. તમામને તાત્કાલિક હૉસ્પિટલ મોકલવામાં આવ્યા હતા, તો બે અન્ય જણે સારવાર દરમિયાન દમ તોડ્યો હતો. જાણકારી પ્રમાણે કૃષ્ણાકુંજમાં સીવર અને જળ નિગમની પાઇપ નાંખવામાં આવી રહી છે.
સીવરમાં સફાઈ માટે બે કર્મચારીઓ ઉતર્યા હતા. બંને લાંબા સમય સુધી પરત ના ફરતા બે અન્ય કર્મચારીઓ તેમને જોવા ઉતર્યા હતા, ત્યારબાદ એક અન્ય કર્મચારી અંદર ઉતર્યો હતો.
<>

જણાવવામાં આવી રહ્યું છે કે 3 કર્મચારીઓએ ઘટનાસ્થળે જ દમ તોડ્યો હતો, જ્યારે બે અન્યએ હૉસ્પિટલમાં સારવાર દરમિયાન દમ તોડ્યો હતો. તો આ મુદ્દાની જાણકારી બાદ અધિકારીઓ પહોંચ્યા હતા. પોલીસે પાંચેય મૃતદેહનો કબ્જામાં લીધા છે અને પોસ્ટમોર્ટમ માટે મોકલ્યા છે. આ ઘટનાની જાણકારી મળતાની સાથે જ મૃતકોનાં પરિવારમાં હાહાકાર મચી ગયો છે.
આ વિડીયો પણ જુઓ: સરકારી પોલિટેક્નીક કોલેજના વિદ્યાર્થીઓ માટે બુટ, ઈન-શર્ટ ફરજિયાત

","ગટરની સફાઈ કરવા ઉતરેલા 2 જણ પરત ન ફરતા બીજા 3 અંદર ગયા, આવ્યું ગંભીર પરિણામ"
"લખનઉ, તા. 4 ઓક્ટોબર, 2020, રવિવાર
હાથરસમાં કિથર રેપ અને હત્યાના કેસને લઇને રાજકારણ ગરમાયું છે. એક તરફ સવર્ણ સમાજ દ્વારા આરોપીઓ નિર્દોશ હોવાના દાવા સાથે બેઠકો યોજવામાં આવી રહી છે જ્યારે બીજી તરફ પીડિતાના પરિવારને મળવા માટે રાજકીય પક્ષોની પડાપડી થઇ રહી છે. 
આ સિૃથતિ વચ્ચે મુખ્ય પ્રધાન યોગી આદિત્યનાથે દાવો કર્યો છે કે હાથરસની ઘટનાને લઇને વિપક્ષ ઉત્તર પ્રદેશમાં જાતિય અને કોમી હિંસા ભડકાવવા માગે છે.  બીજી તરફ ભીમ આર્મીના વડા ચંદ્રશેખર આઝાદે હાથરસની પીડિતાના પરિવારની મુલાકાત લીધી હતી અને પરિવારને વાય કેટેગરીની સુરક્ષા આપવાની માગણી કરી હતી અને જો સુરક્ષા ન અપાય તો પોતાના ઘરે લઇ જશે તેવી જાહેરાત પણ કરી હતી.
જ્યારે વિપક્ષના કેટલાક નેતાઓ મળવા જઇ રહ્યા હતા ત્યારે તેમના પર પોલીસે લાઠીચાર્જ કર્યો હતો અને આરોપ લગાવ્યો હતો કે પક્ષના કાર્યકર્તાઓએ મહિલાપોલીસકર્મી સાથે ઘેરવર્તન કરતા લાઠીચાર્જ કરવો પડયો હતો. યોગી આદિત્યનાથે આરોપ લગાવ્યો હતો કે હાલ હાથરસની ઘટનાનો ગેરલાભ લઇને વિપક્ષ ઉ. પ્રદેશમાં કોમી અને જાતિય હિંસાભડકાવવા માગે છે, જેની પાછળનું કારણ પોતાના રાજકીય રોટલા શેકવાનું છે. 
વિપક્ષને રાજ્યનો વિકાસ સહન નથી થઇ રહ્યો. દરમિયાન મધ્ય પ્રદેશમાં પણ એક એસસી સમાજની યુવતી સાથે રેપની ઘટના સામે આવી છે.  અહીંના ભોપાલના બૈરાગઢ વિસ્તારમાં 20 વર્ષીય યુવતી પર રેપ ગુજારવામાં આવ્યો હતો, જેમાં ત્રણ આરોપીઓની ધરપકડ કરવામાં આવીછે. 
પોલીસનો દાવો છે કે આરોપીઓમાં એક પીડિતાનો પરિચિત વ્યક્તી છે. ગુરૂગ્રામમાં પણ રેપની ઘટના સામે આવી છે, અહીં એક પોશ વિસ્તારમાં ડિલિવરી મેન તરીકે કામ કરતા ચાર શખ્સોએ એક મહિલા સાથે રેપ ગુજાર્યો હતો અને બાદમાં નાસી છુટયા હતા. 
જોકે પોલીસે તેમને પકડી પાડયા હતા અને સમગ્ર મામલાની તપાસ શરૂ કરી છે. બીજી તરફ હાથરસની પીડિતાના ભાઇએ કહ્યું છે કે અમે ઇચ્છીએ છીએ કે સુપ્રીમ કોર્ટની દેખરેખ હેઠળ આ સમગ્ર ઘટનાની તપાસ થવી જોઇએ અને સાથે જ હાથરસના ડીએમને પણ સસ્પેન્ડ કરવામાં આવે તેવી માગણી કરી છે. 
માત્ર સરકાર નહીં સંસ્કારોથી રેપ અટકાવી શકાય : ભાજપ ધારાસભ્ય
ઉત્તર પ્રદેશના હાથરસની ઘટનાના પડઘા દેશભરમાં પડી રહ્યા છે. આ સિૃથતિ વચ્ચે ઉત્તર પ્રદેશ ભાજપના ધારાસભ્ય સુરેન્દ્ર સિંઘે કહ્યું હતું કે સરકાર નહીં સંસ્કારથી બળાત્કારની ઘટનાઓને અટકાવી શકાય.  
ધારાસભ્યએ કહ્યું હતું કે આ ઘટનાઓ માત્ર સરકારથી, શાસન કે તલવારથી અટકવાની નથી, પરિવારના સભ્યો માતા પિતાની જવાબદારી બને છે કે તેઓ પોતાની પુત્રીઓને શાલિન વ્યવહાર કરવાના સંસ્કાર આપે. સરકાર નહીં સંસ્કારથી રેપની ઘટનાઓને અટકાવી શકાય.  જો સરકારનો ધર્મ સુરક્ષા આપવાનો હોય તો પરિવારનો ધર્મ બને છે કે તેઓ પોતાના સંતાનોને મૂલ્યોનું જ્ઞાન આપે .
",હાથરસની ઘટનાનો ગેરલાભ લઇને વિપક્ષ હિંસા ભડકાવવા માગે છે : યોગી
"
નવસારી
તપોવન નવસારી ખાતે બાળકોની અષ્ટ પ્રકારની પૂજા રાખવામાં આવી હતી. પંન્યાસ રાજરક્ષિતવિજયના સાંનિધ્યમાં બાળકો ઉત્સાહથી જોડાયા હતા.
પંન્યાસ રાજરક્ષિતવિજયજીએ જણાવ્યું કે, પ્રાર્થના હોઠ ઉપરથી નહીં પરંતુ હદયના ઉંડાણ માંથી આવવી જોઇએ. દુઃખ અને કર્મનો નાશ કરવાનો સરળ ઉપાય પ્રભુ ભક્તિ છે. પ્રભુનું શરણ સંસારતરણ કરીને જ રહે છે. શ્રાધ્ધાં અને સમર્પણ પૂર્વક જો પ્રભુ પ્રાર્થના કરવામાં આવે તો દુઃખ અને દોષોમાં મોટો કડાકો બોલાય છે. દંભ અને આડંબર વિનાની પ્રાર્થના તન અને મનને હળવા કરી દે છે. ઘોર નિરાશામાં પ્રાર્થનાએ આશાનું કિરણ છે. સંપૂર્ણ શરણાગતિ એ પ્રાર્થનાની મહાન શક્તિ છે.
ભીમા કુંડલિયાનું સમપર્ણ અને શરણાગતિ અવ્વલ કોટિની હતી. તેઓ સેલ્ફ સેન્ટેડ જીવન કરતાં ગોડ સેન્ટેડ જીવન જીવવામાં આનંદ અનુભવતા હતાં. તેમના હદયમાં પૈસા કરતાં પરમાત્મા, સ્વજનો કરતા સાધાર્મિક પ્રત્યે પ્રેમ વધુ હતો. શત્રુંજયતીર્થના જિણોધ્ધાર પ્રસંગે ઉછળતા હદયે સર્વસ્વનું દાન કરનાર ભીમા કુંડલીયાની કથાઓ આજે પણ ઘરે ઘરે ગવાય છે. પૈસાથી ચશ્મા, બુટ, ટોપી વગેરે સામગ્રીઓ મળે છે. પરંતુ આંખ જ ન હોય તો ચશ્મા શું કામ ? પગના લકવા વાળા માટે બુટ નકામાં છે. ટૂંકમાં પૈસાથી માત્ર સામગ્રી મળે છે. પુણ્યથી સલામતી મળે છે.
","પ્રાર્થના હોઠથી નહીં, પરંતુ હૈયાના ઊંડાણથી થવી જોઇએઃ રાજરક્ષિતજી"
"
હાલમાં એક વીડિયો ડાન્સ ઘણો ચર્ચામાં છે જેનો ટ્વિટર પર અને અન્ય સોશ્યિલ મીડિયા પર ઘણી ચર્ચામાં છે. જે પછી હાલમાં ઈન્ડિયન ટીમના વાઈસ કેપ્ટન અને મુંબઈ ઈન્ડિયાના કેપ્ટન રોહિત શર્માએ પોતાની બેટિંગથી ફીલ્ડોરોને ડાન્સ કરાવે છે પરંતુ રોહિત પણ સારો ડાન્સર છે. રોહિતે શેર કરેલા વીડિયોમાં તેની આ ટેલેન્ટ જોવા મળી રહ્યો છે. જેમાં રોહિત એલિનય સાથે ડાન્સ કરે છે.
રોહિતે પોતાની પોસ્ટમાં લખ્યું છે કે, પોતાને ડાન્સ વિથ એલિયન્સ ચેલેન્જ કરી રહ્યો છું. આ વીડિયોમાં તે એક એલિયન સાથે તાલ થી તાલ મેળવી રહ્યો છે. આ વીડિયોને અત્યાર સુધીમાં 6 લાખથી વધુ વખત જોઈ ચૂકયા છે.
<>

રોહિત શર્મા હાલ IPLની 11મી સીઝનની તૈયારી કરી રહ્યો છે. તે ફરી એક વખત મુંબઈ ઈન્ડિયન્સને ચેમ્પિયન બનાવા માંગે છે. મુંબઈએ અત્યાર સુધીમાં 3 વખત IPLનું ટાઈટલ પોતાના નામે કર્યું છે અને તે પણ રોહિતની આગેવાનીમાં જ થયું છે.
","જુઓ વીડિયો, રોહિતનો ડાન્સ જોઈ તમે પણ હસી હસીને થશો ‘લોથપોથ’"
"ગાંધીનગર: ગુજરાતમાં (Gujarat) કોરોનાના કેસોમાં (coronavirus) ધીમે ધીમે ઘટાડો થતાં રાજ્યના 36 શહેરોમાં રાત્રે 9થી સવારે 6 વાગ્યા સુધી કર્ફ્યૂ  (night curfew) કરી દેવામાં આવ્યો છે. આ પહેલા 36 શહેરોમાં રાત્રે 8થી સવારે 6 વાગ્યા સુધી કર્ફ્યૂ લાદવામાં આવ્યો હતો. આ કર્ફ્યૂની મુદ્દત 27 મે સુધી રાખવામાં આવી હતી. આજે મુખ્યમંત્રી વિજય રૂપાણીએ (CM Vijay Rupani) રાજ્યમાં આંશિક રાહત આપીને કર્ફ્યૂનો સમય રાત્રે એક કલકાક ઘટાડીને રાતે 9થી સવારે 6 વાગ્યા સુધી કરવાની જાહેરાત કરી છે.
આજે મુખ્યમંત્રી વિજય રૂપાણીની અધ્યક્ષતાએ કેબિનેટ બેઠક મળી હતી. જેમાં અનેક વાવાઝોડાથી નુકસાનીને લઈને સહાયથી લઈને રાત્રિ કરફ્યૂમાં મુક્તિ અંગે નિર્ણયો લેવામાં આવ્યા છે. કેબિનેટ બેઠક બાદ મુખ્યમંત્રી વિજય રૂપાણીએ આ અંગે જાહેરાત કરતા જણાવ્યું હતું કે, એપ્રિલ મહિનામાં આપણે ઘણો સંઘર્ષ કર્યો છે. કોરોનોમાં પણ વ્યાપક કામગીરી કરવામાં આવી છે. ગુજરાતમાં કોરોનાના કેસોને નિયંત્રણ કરવામાં સરકાર સફળ રહી છે. 3000 કેસ પર પહોંચી ગયા છે. દિવસેને દિવસે કેસ ઘટી રહ્યાં છે. તેથી જ આવતીકાલથી રાત્રિ કરફ્યૂના સમયને 9 વાગ્યા સુધી કરાયો છે.
Fact Check: કોરોનાની રસી લીધાનાં બે વર્ષમાં થશે મોત? જાણો 'નોબલ વિજેતા'નાં વાયરલ દાવાની હકીકત
રાજ્યમાં સાજા થનારા દર્દીઓની સંખ્યા વધી
નોંધનીય છે કે, રાજ્યમાં મંગળવારે નવા કેસની સરખામણીએ ત્રણ ગણા વધુ દર્દી સાજા થયા છે. રાજ્યમાં મંગળવારે કુલ 3,254 નવા કેસ નોંધાયા છે જ્યારે કુલ 9667 દર્દી સાજા થઈને ઘરે પરત ગયા છે. રાજ્યમાં સતત ઘટી રહેલા કેસના કારણે અમદાવાદ અને સુરતની હાલત સામાન્ય થઈ રહી છે. આ બંને શહેરોમાં સૌથી વધુ કેસ છેલ્લા કેટલાક દિવસોથી નોંધાઈ રહ્યા હોવાના કારણે સરકાર ચિંતિત હતી. આજે રસીકરણની સંખ્યામાં પણ વધારો થયો છે જ્યારે મોતની સંખ્યા ઘટી છે.
હવે દિવસમાં ત્રણથી ચારવાર માસ્ક બદલવા બનશે જરૂરી, જાણો તેની પાછળનું કારણ
શહેરોમાં કોરોનાના કેસ ઘટ્યા
રાજ્યમાં મંગળવારે અમદાવાદ શહેરમાં 491, વડોદરામાં 335, સુરત શહેમરાં 226, રાજકોટ શહેરમાં 137, વડોદરામાં જિલ્લામાં 127, આમંદમાં 121, જૂનાગઢ શહેરમાં 107, બનાસકાંઠામાં 107, ખેડામાં 98, કચ્છમાં 97, અમરેલીમાં 96, જૂનાગઢ જિલ્લામાં 95, પંચમહાલમાં 93, રાજકોટમાં 78, મહેસાણામાં 65, જામનગર કોર્પોરેશનમાં 62, વલસાડમાં 62, ભાવનગરમાં 47, ગાંધીનગર શહેરમાં 43, જામનગર જિલ્લામાં 41, સાબરકાંઠામાં 41 કેસ નોંધાયા છે.","ગુજરાતમાં આંશિક રાહત: કરફ્યૂમાં એક કલાકનો ઘટાડો, હવે રાતે 9થી સવારે 6 વાગ્યા સુધી"
"
રાજ્યમાં કોરોના વૈશ્વિક મહામારીનો પ્રકોપ જોવા મળી રહ્યો છે. અમદાવાદ કોરોનાનું એપીસેન્ટર હોય તેમ કોરોના વાયરસનો ખતરો સતત વધી રહ્યો છે. કોરોના સંક્રમિતોની સંખ્યામાં પણ વધારો થઇ રહ્યો છે. આજે મણિનગરની એલ.જી હોસ્પિટલમાંથી ખુબ જ મહત્વપૂર્ણ સમાચાર મળી રહ્યા છે. મણિનગરની એલજી હોસ્પિટલમાં 4 ડોક્ટર અને એક નર્સને કોરોના વાયરસનો ચેપ લાગ્યો છે. તેમનો રિપોર્ટ પોઝિટીવ આવતા વિસ્તારમાં હડકંપ મચી જવા પામ્યો છે.
અમદાવાદમાં હોસ્પિટલમાં ફરજ બજાવતા ડોકટર અને નર્સના આજે નવા પાંચ કેસ પોઝિટિવ આવતા ભારે ગભરાહટની સ્થિતિ ઉભી થઈ છે. આ ઘટનામાં એવું જાણવા મળી રહ્યું છે કે, કોરોનાગ્રસ્ત દર્દીના સંપર્કમાં આવતા ડોક્ટરને કોરોના થયો હતો. ડોક્ટર અને નર્સના સંપર્કમાં આવતા વધુ 4 ડોક્ટર અને એક નર્સને કોરોના પોઝિટીવ આવ્યો છે. ગુરુવારે એલ.જી હોસ્પિટલમાંથી લેવાયેલા 100 સેમ્પલમાંથી 5 પોઝિટિવ આવ્યા છે. હજુ 50 સેમ્પલના રીપોર્ટ આવાના બાકી છે.

બીજી બાજુ રંગીલા રાજકોટમાં પણ કોરોના વાયરસ કહેર વરસાવી રહ્યો છે. રાજકોટનો જંગલેશ્વર એરિયા હોટસ્પોટ થયા બાદ હવે કોરોનાએ નવા એરિયાને ટાર્ગેટ બનાવવાનું શરૂ કર્યું છે. રાજકોટમાં આજે પણ વધુ કોરોના પોઝિટિવ કેસ નોંધાયો છે. રાજકોટમાં મોડી રાત્રે લેવામાં આવેલા 60 સેમ્પલમાંથી એક રિપોર્ટ પોઝિટિવ આવ્યો છે. આ સાથે જ હવે રાજકોટમાં પોઝિટિવ કેસની સંખ્યા 29 પર પહોંચી ગઈ છે. રાજકોટમાં આજે નોધાયેલો નવો કેસ નવા જ વિસ્તારમાંથી મળી આવ્યો છે. હોટસ્પોટ જંગલેશ્વરથી આગળ કોઠારીયા વિસ્તારમાં રાજલક્ષ્મી સોસાયટીમાં રહેતા અનવરભાઇ ઘાડા (ઉ.વ. 45)ને કોરોના પોઝિટિવ રિપોર્ટ આવ્યો છે. અત્રે ઉલ્લેખનીય છે કે ગઇકાલે રાજકોટના જંગલેશ્વરમાંથી 4 કોરોનાનો રિપોર્ટ પોઝિટિવ નોંધાયા હતા.
અત્રે ઉલ્લેખનીય છે કે, આજે અમદાવાદ શહેરના ગુલબાઇ ટેકરા વિસ્તારમાંથી 6 કોરોના પોઝિટિવ દર્દીઓ નોંધાતા તંત્ર દ્વારા આ વિસ્તારને ક્લસ્ટર કોરેન્ટાઇન કરાયો છે. અમદાવાદના ગુલબાઇ ટેકરા વિસ્તારમાંથી 72 લોકોને ક્વોરન્ટાઇન કરાયાં છે અને તેમને વિશ્વકર્મા કોલેજમાં રાખવામાં આવ્યા છે. આ સંજોગોમાં ગુલબાઈ ટેકરા સ્લમ એરિયાની દસ હજારની વસ્તીનો ટેસ્ટ કરાશે અને તમામ લોકોની ખાવાપીવાની વ્યવસ્થા પણ કરાઈ છે. આ તમામ વાતો વચ્ચે આજે એક મહત્વપૂર્ણ સમાચાર મળી રહ્યા છે. કોરોના વાઇરસના 6થી વધુ પોઝિટિવ કેસના પગલે ક્લસ્ટર ક્વોરન્ટીન કરવામાં આવેલા ગુલબાઇ ટેકરાના સ્લમ વિસ્તારમાં રહેતા સ્થાનિક લોકોએ હોબાળો કર્યો છે.
","અમદાવાદમાં કોરોનાએ ડોક્ટર્સ-નર્સને વમળમાં લીધા, L.G. હોસ્પિટલમાં 5 કેસ પોઝિટીવ, લોકોમાં ગભરાહાટ"
"
પશ્ચિમ બંગાળની મુખ્યમંત્રી મમતા બેનર્જીએ વડાપ્રધાનનાં આર્થિક પેકેજને દેશની જનતા સાથે દગો ગણાવ્યું છે અને કહ્યું છે કે આ મોટું મીંડુ છે. મમતા બેનર્જીએ કહ્યું કે લોકોને આશા હતી કે વડાપ્રધાન દેશવાસીઓને કંઇક આપશે, પરંતુ તેમને છેતરવામાં આવ્યા છે અને તેમને કંઇ નથી મળ્યું. મમતા બેનર્જીએ કહ્યું કે, પીએમ મોદીનું 20 લાખ કરોડનું આર્થિક પેકેજ દેખાડો છે.
10 લાખ કરોડની યોજનાઓ પહેલાથી જ ચાલી રહી છે!
મમતાએ કહ્યું કે, “પીએમ મોદીએ ખેડૂતોનું દેવું માફ કરવું જોઇતુ હતુ, જેવું કે પૂર્વ વડાપ્રધાન મનમોહન સિંહે કર્યું હતુ. તેમણે કહ્યું કે આ પેકેજમાં રાજ્યોને કંઇ નથી મળ્યું. અમારા નાણાં મંત્રી અમિત મિત્રાએ સમજાવ્યું કે 20 લાખ કરોડ રૂપિયામાંથી 10 લાખ કરોડની યોજનાઓ પહેલાથી જ ચાલી રહી છે અને રાજ્યોને કંઇ નથી મળ્યું.” પશ્ચિમ બંગાળની મુખ્યમંત્રીએ કહ્યું કે, “કેન્દ્ર એક ગાર્જિયન સંસ્થા જેવી છે અને રાજ્ય તેના બાળકો છે, ફક્ત બોલવા અને આઈટી સેલની સેવા લેવાથી કંઇ નથી થતુ.”
રાજ્યોનો ખર્ચો કેવી રીતે ચાલશે?
તેમણે કહ્યું કે, “માતા-પિતા બાળકોનું પાલન-પોષણ કરે છે. એક સંઘિય વ્યવસ્થામાં કેન્દ્ર રાજ્યોનું વાલી છે, તેમની જવાબદારી છે કે તે રાજ્યોની દેખભાળ કરે, પરંતુ તે ફક્ત બીજેપીનાં બેવકૂફ સેલ (આઈટી સેલ)ને સક્રિય કરી રહ્યા છે, તેઓ જૂઠા સમાચાર ફેલાવી રહ્યા છે જેથી સામ્પ્રદાયિક રમખાણો ફેલાવવામાં આવે.” મમતા બેનર્જીએ પુછ્યું કે, “આખરે રાજ્યોનો ખર્ચો કેવી રીતે ચાલશે, રિસેશનની શરૂઆત થઈ ચુકી છે.”
જિંદગી અને આજીવિકા બંને થંભી ગયા છે
તેમણે કહ્યું કે, “અનેક રાજ્યો આર્થિક તંગીનાં કારણે પોતાના કર્મચારીઓને સેલરી નથી આપી શકી રહ્યા.” પીએમ મોદીનાં સંબોધન ‘જાન હૈ તો જહાન હૈ’ પર ટિપ્પણી કરતા મમતાએ કહ્યું કે, “આ લૉકડાઉનનાં બહાને કેન્દ્ર રાજ્યોનાં અધિકારો પોતાની મુઠ્ઠીમાં કેદ કરી રહી છે, રાજ્યોનો અધિકાર છીનવવામાં આવી રહ્યો છે, જાન ઔર જહાન, જિંદગી અને આજીવિકા બંને થંભી ગયા છે.”
આ વિડીયો પણ જુઓ: નેચરોપેથી રામબાણ ઈલાજ

","મોદી સરકારનાં આર્થિક પેકેજ પર મમતા બેનર્જીએ આપી પ્રતિક્રિયા, ગણાવ્યું ‘મોટું મીંડું’"
"
કોંગ્રેસના મહાસચિવ પ્રિયંકા ગાંધી વડાપ્રધાન નરેન્દ્ર મોદીના ગૃહ રાજ્ય ગુજરાતમાં પહેલી વખત જનસભાને સંબોધિત કરવા જઇ રહી છે. આ જનસભા 12 માર્ચએ કોંગ્રેસની કાર્ય સમિતિ (CWC)ની અમદાવાદમાં થનાર બેઠક બાદ થશે. ગુજરાત કોંગ્રેસે આ જનસભાને ઐતિહાસિક ગણાવીને પુરી તમામ તાકાત લગાવી દીધી છે. પ્રિયંકાની સાથે આ જનસભાને કોંગ્રેસ અધ્યક્ષ રાહુલ ગાંધી, યૂપીએ અધ્યક્ષ સોનિયા ગાંધી સંબોધિત કરશે.
ગુજરાતમાં પુલવામા હુમલાના બદલો લેવા પાક અધિકૃત કાશ્મીરમાં એરફોર્સે એર સ્ટ્રાઈક કરી હતી. દેશની તત્કાલન સ્થિતિને પગલે સરહદી રાજ્ય ગુજરાતમાં 28 ફેબ્રુઆરીએ યોજાનારી CWC મુલત્વી રખાઈ હતી. સ્થિતિ સામાન્ય થતાં કોંગ્રેસ આ બેઠક અમદાવાદમાં 12 માર્ચે યોજશે. શાહીબાગ સ્થિત સરદાર પટેલ મેમોરિયલ ખાતે તે યોજાશે.
તમને જણાવી દઇએ કે, સૌથી શક્તિશાળી બોડી કોંગ્રેસની વર્કિંગ કમિટીની બેઠક 58 વર્ષ બાદ ગુજરાતમાં મળનારી છે. આ બેઠકમાં આગામી લોકસભાની ચૂંટણી અને કોંગ્રેસની ભવિષ્યની રણનીતિ પર ચર્ચા વિચારણા કરવામાં આવશે. અગાઉ 1902, 1921 અને 1961માં ગુજરાતમાં CWCની બેઠક મળી હતી. કોંગ્રેસ અધ્યક્ષ રાહુલ ગાંધી દ્વારા પાર્ટીની કમાન સંભાળ્યા બાદ આ CWCની ચોથી બેઠક છે. તેના પહેલા CWCની બેઠક મહાત્મા ગાંધીની કર્મભૂમિ રહેલી વર્ધાના સેવાગ્રામમાં થઇ હતી.
હાલના દિવસોમાં બીજેપી રાહુલ ગાંધી અને સોનિયા ગાંધીના લોકસભા વિસ્તાર અમેઠી અને રાયબરેલીમાં કોંગ્રેસના શીર્ષ નેતૃત્વને ઘેરવામાં લાગેલી છે. હાલમાં પીએમ નરેન્દ્ર મોદીએ સોનિયા ગાંધીના સંસદીય વિસ્તાર રાયબરેલીમાં રેલી મારફતે કોંગ્રેસને ઘેરી હતી. એવામાં પીએમ મોદીના ગઢ ગુજરાતથી કોંગ્રેસનું ઉચ્ચ નેતૃત્વ અને ગાંધી-નેહરૂ પરિવાર એક મંચ પરથી હુંકાર પડશે.
ગુજરાત કોંગ્રેસના અધ્યક્ષ અમિત ચાવડાએ આ પહેલા જણાવ્યું હતું કે, ગત વખત CWCની ગુજરાતમાં 1961માં બેઠક થઇ હતી. પાર્ટીના રાજ્ય એકમે કોંગ્રેસ અધ્યક્ષ રાહુલ ગાંધીથી રાજ્યમાં બેઠક કરવાનો આગ્રહ કર્યો હતો, જેને તેમણે સ્વીકાર કર્યો છે. ચાવડાએ વધુમાં કહ્યું હતું કે, દેશ મહાત્મા ગાંધીની 150મી જ્યંતી વર્ષ અને ચંપારણ સત્યાગ્રહના 100 વર્ષ પુરા થવાની ખુશી મનાવી રહ્યો છે. એવામાં ગાંધી અને સરદાર પટેલની ભૂમિથી કોંગ્રેસ તેમના સિદ્ધાંતોને લઇને આખા દેશમાં સંદેશ આપવા માંગે છે.
","60 વર્ષ બાદ કોંગ્રેસે ગુજરાતને લઇને લીધો આવો નિર્ણય, દિગ્ગજ નેતાઓના અમદાવાદમાં ધામા"
"રાજકોટ, તા. 26 નવેમ્બર, 2020, ગુરૂવાર
ગુજરાતના પંખી અભ્યારણ્યોમાં નોંખી ભાત પાડતા અને જ્યાં દરિયાઈ ખારા પાણી, વરસાદી મીઠા પાણી, ઘાસના મેદાનો તો દરિયાની રેતીના મેદાનો, સમુદ્ર અને ગીર જેવા જંંગલ બન્ને પ્રકારના વૃક્ષો એમ અનેક વિવિધ ધરાવતા સૌરાષ્ટ્રના જામનગર પાસેના ખીજડીયા પંખી અભ્યારણ્યમાં શિયાળાની શરુઆત સાથે જ વિદેશી પંખીઓનું મોટાપાયે આગમન શરુ થયું છે.
દેશમાં પંખીઓની ૧૨૫૦ જેટલી પ્રજાતિ છે તેમાં માત્ર ગુજરાતમાં ૪૫૦થી વધુ પ્રજાતિ છે અને તે ઉપરાંત વિદેશથી અનેકવિધ પંખીઓ દર વર્ષે શિયાળો ગાળવા માટે ગાંધીના ગુજરાતમાં આવતા હોય છે.  આ પૈકી  ઈ.સ.૧૯૮૧માં  અભ્યારણ્ય તરીકે જાહેર થયેલ અને ૬.૦૫ ચોરસ કિલોમીટર એટલે કે ૬૦૫ હેક્ટર વિશાળ જમીન અને આસપાસમાં પણ પંખીઓની અનુકૂળ વિશાળ વિસ્તાર ધરાવતા ખીજડીયામાં ગત વર્ષે સીઝનના અંતે પણ આશરે ૯૦,૦૦૦  પંંખીઓની ગણત્રી થઈ હતી. આ વખતે ૧.૨૫ લાખથી વધુ પંખીઓ આવે તેવી શક્યતા છે.
આ વર્ષે અત્યારથી જ ગાજહંસની સંખ્યા વધી છે. ઉપરાંત વિવિધ પ્રકારના બતક, પેલીગન, સહિતના પંખીઓ આવવા લાગ્યા છે. આ અભ્યારણ્યમાં વિદેશી પ્રજાતિના કાળીપૂંછ, ગડેરો, કુંજ, ચેતવા, ચંચળ, સીંગપર, દરિયાઈ કિચડીયો તો સ્થાનિક પ્રજાતિના  ગજપાંઉ, સમડી, ઢોર બગલો, દેવચકલી, તેતરથી માંડીને કૂલ ૩૧૨ જેટલી પ્રજાતિના પંખીઓ આવ્યાનું નોંધાયેલું છે. 
નોંધપાત્ર બાબત એ છે કે દેશમાં આ અભ્યારણ્યે એ રીતે ધ્યાન આકર્ષ્યું છે કે ત્યાં એક તરફ દરિયો છે અને સમુદ્રની વનસ્પતિના જંગલ છે, તો બીજી તરફ સતત બે વર્ષ નોંધપાત્ર વરસાદથી મીઠાં પાણીના છલોછલ તળાવો છે. એક તરફ ગીરની જેમ જંગલ છે તો બીજી તરફ દરિયાઈ હરિયાળી છે. એક તરફ રેતીના મેદાનો છે તો બીજી તરફ ઘાસના મેદાનો ઉપરાંત આજુબાજુમાં ખેતરો, વાડીઓ આવેલા છે. આ કારણે અહીં તમામ પ્રકારના પંખીઓને હવામાન અનુકૂળ આવે છે અને પંખીઓની વિશાળ સંખ્યા જોઈને શિકારી મોટા પંખીઓ પણ આવે છે.
વળી, ભૌગોલિક રીતે આ સ્થળ જોઈએ તો જેમને પાસપોર્ટ કે રૂટની જરૂર નથી તેવા વિદેશી પંખીઓ સમુદ્ર માર્ગે  ગુજરાત ભણી આવતા થાય ત્યારે દરિયા કાંઠે પહેલુ સ્થળ ખીજડીયા શિયાળાની રજા ગાળવા નજરે પડે છે. 
બીજી તરફ રાજકોટના લાલપરી-રાંદરડા તળાવ કે જે શહેરમાં હોવા છતાં પણ ત્યાં પહેલેથી જ પ્રાકૃતિક હવામાનના કારણે ૫૦થી વધ ુપ્રજાતિના વિદેશી પંખીઓ  દર વર્ષે મહેમાન થતા હોય છે. આ વખતે તળાવ ભરેલું છે જે કારણે પંખીઓની સંખ્યા વિશેષ રહેશે. જો કે લાલપરી-રાંદરડા તળાવને અભ્યારણ્ય તરીકે હજુ વિકસાવાયું નથી પણ પંખીપ્રેમીઓ માટે તે જાણીતું સ્થળ બન્યું છે. 
",સૌરાષ્ટ્રના ખીજડીયા અભ્યારણ્યમાં  શિયાળો ગાળવા આવતા પંખીઓ
"ભાવનગર : પાલિતાણા પાસેનાં એક ગામડામાંથી ચોંકવનારા અને હૃદય બેસી જાય તેવા સમાચાર મળી રહ્યાં છે. એક ગામમાં રહેતી સગીરાને રાતે ઘેનની ગોળી આપીને પાલિતાણાનાં ભુતીયા ગામનાં વ્યક્તિએ તથા વિવિધ લોકોએ દુષ્કર્મ આચર્યાની ફરિયાદ નોંધાતા ચકચાર મચી ગઇ છે. હાલ આ સગીરાને સારવાર માટે હૉસ્પિટલ ખસેડવામાં આવ્યાં છે. ફરિયાદ નોંધાતા વધુ તપાસ હાથ ધરવામાં આવી છે.
આ મામલે મળતી પ્રાથમિક માહિતી પ્રમાણે, બાર વર્ષની સગીરા પર એક વર્ષથી એકથી વધુ લોકોએ દુષ્કર્મ ગુજાર્યાની વાત પ્રકાશમાં આવી છે. આ સગીરાને ઘેનની દવા આપીને તેની પર દુષ્કર્મ ગુજારવામાં આવતું હતું. આ આખા મામલામાં કેટલીક મહિલાઓ પર સામેલ હોવાનું ફરિયાદમાં નોંધાઇ છે.
વડોદરામાં પણ લગ્નની લાલચ આપીને દુષ્કર્મ કરાયાની ફરિયાદ
થોડા જ દિવલ પહેલા વડોદરા જિલ્લામાં પણ સગીરા પર દુષ્કર્મનો કિસ્સો સામે આવ્યો હતો. તેમાં વાઘોડિયા તાલુકાના ગુગલીયાપુરા ગામમાં રહેતો 19 વર્ષનો સુરજ દર્શનભાઇ કોરી રાયબરેલી જિલ્લામાં ડલમઉ થાણા વિસ્તારમાં 288, ભગવાનપુર, છતામ્બા, ભીમગંજ ખાતેનો વતની છે. તા.16 ઓક્ટોબરનાં રોજ તે ગુગલીયાપુરા ગામમાંજ રહેતી સગીરાને લગ્ન કરવાની લાલચ આપીને તેનું અપહરણ કરીને ભગાડી ગયો હતો. પોતાના વતનમાં લઇ ગયો હતો. દરમિયાન આ બનાવની ફરિયાદ વાઘોડિયા પોલીસ મથકમાં નોંધાઇ હતી. વાઘોડિયા પોલીસ મથકના પી.આઇ. પી.કે. ગોહિલે અલગ-અલગ ટીમો બનાવી તપાસ શરૂ કરી હતી. તપાસ દરમિયાન પોલીસને સુરજ કોરી સગીરાને તેના વતનમાં લઇ ગયો છે તેવી માહિતી મળતા ટીમ રવાના કરી હતી. સુરજ કોરી અને સગીરાને ઝડપી લીધા હતા. પોલીસે સગીરાનું અપહરણ કરી જઇ તેની ઉપર દુષ્કર્મ આચરનાર સુરજ કોરી સામે બળાત્કાર, અપહરણ અને પોક્સો એક્ટ હેઠળ ગુનો નોંધી કાર્યવાહી હાથ ધરી છે.",ભાવનગર : સગીરાને વર્ષથી ઘેનની દવા આપીને અલગ અલગ વ્યક્તિઓ કરતા હતા દુષ્કર્મ
"દવા દુકાનદારોની પ્રમુખ સંસ્થાએ ઓનલાઈન દવાને નિયમિત કરવાના કેન્દ્ર સરકારના પગલા વિરુદ્ધ શુક્રવારે એક દિવસની રાષ્ટ્રવ્યાપી હડતાળની જાહેરાત કરી છે. ઓલ ઈન્ડીયા ઓર્ગેનાઈઝેશન ઓફ કેમિસ્ટ એન્ડ ડ્રગિસ્ટ (એઆઈઓસીડી)એ સરકારના નિર્ણયનો વિરોધ કર્યો છે અને કહ્યું છે કે, ઈ-ફાર્મસીથી તેમના ધંધા પર ખતરો ઉભો થઈ ગયો છે અને આના કારણે દવાનો દુરઉપયોગ થવાનું જોખમ પણ પેદા થઈ શકે છે.
એઆઈઓસીડીના સંગઠન સચિવ અને રિટેલ ડિસ્ટ્રીબ્યૂટર્સ કેમિસ્ટ્સ એસોશિએશનના અધ્યક્ષ સંદિપ નાંગિયાએ કહ્યું કે, એઆઈઓસીડીએ પ્રશાસન અને સંબંધિત વિભાગોને વારંવાર અપિલ કરી છે. આ મુદ્દાની ગંભીરતા ઈ-ફાર્મસી અને ઓનલાઈન દવાઓનું ગેરકાયદે વેચાણના મામલાઓથી જગજાહેર છે.
તેમણે કહ્યું કે, એઆઈઓસીડી પહેલા જ બે વખત ભારત બંધ આપી ચુક્યું છે. જો આ અપિલ પર સરકાર સકારાત્મક જવાબ નહી આપે તો, અમારી પાસે રાષ્ટ્રવ્યાપી બંધ આપ્યા સિવાય કોઈ માર્ગ નથી. 28 સપ્ટેમ્બરે દેશભરમાં દવાની દુકાનો બંધ રહેશે.
દવાના ભાવ સરકાર નક્કી કરી રહી છે. ઓનલાઈન પોર્ટલ 70 ટકા છૂટ આપે છે, જ્યારે હોલસેલ વિક્રેતાઓની દુકાન પર 10 ટકા છૂટ મળે છે.
એઆઈઓસીડીના સભ્યોનો આરોપ છે કે, ઈ-ફાર્મસીથી દવાઓનો અતાર્કિક ઉપયોગ અને નકલી દવાઓના વેચાણને પ્રોત્સાહન મળશે.
કેન્દ્રીય સ્વાસ્થ્ય મંત્રાલય ઈ-ફાર્મસી દ્વારા દવાઓના વેચાણ પર મસમોટી નિયમાવલી લાવી છે, જેનું લક્ષ્ય ભારતમાં દવાઓવ્યાજબી ભાવે તથા દર્દીઓને પ્રમાણિક ઓનલાઈન પોર્ટલો પરથી અસલી દવા ઉપલબ્ધ કરાવવાનું છે.","આજે જ ખરીદી લો જરૂરતની દવાઓ, શુક્રવારે બંધ રહેશે દવાની દુકાનો"
"
સુપ્રીમ કોર્ટના નિર્ણય બાદ કેજરીવાલ સરકાર અને ઉપ-રાજ્યપાલની વચ્ચે અધિકારીઓની જંગ વધુ તેજ થતી દેખાઇ રહી છે. સુપ્રીમ કોર્ટના આદેશનો હવાલો આપી નોકરશાહની ટ્રાન્સફર-પોસ્ટિંગ પર પોતાનો હક હોવાનો દાવો કરી રહેલા દિલ્હી સરકારને ઉપ-રાજ્યપાલ અનિલ બૈજલે સ્પષ્ટતા કરી દીધી કે તેના પર ‘અસલી બોસ’ તે જ છે. હવે આ મામલો ફરીથી સુપ્રીમ કોર્ટ જતો દેખાઇ રહ્યો છે. રિપોર્ટ્સના મતે દિલ્હીના મુખ્યમંત્રી અરવિંદ કેજરીવાલ એલજીની વિરૂદ્ધ તિરસ્કારનો આરોપ મૂકતા સુપ્રીમ કોર્ટના દરવાજા ખખડાવી શકે છે.
શુક્રવારના રોજ મુખ્યમંત્રી અરવિંદ કેજરીવાલ અને ઉપ-મુખ્યમંત્રી મનીષ સિસોદિયા લેફ્ટિનેંટ ગવર્નર અનિલ બૈજલ સાથે મુલાકાત કરવા પહોંચ્યા. દિલ્હીમાં કેજરીવાલના ધરણા બાદ થયેલા આ બેઠક અડધો કલાક સુધી ચાલી. બેઠક બાદ એલજીએ કેજરીવાલે ઓફિસરોને ટ્રાન્સફર-પોસ્ટિંગ પર પોતાનું વલણ સ્પષ્ટ કરી દીધું.
તેમણે કેજરીવાલને લખીને કહ્યું કે કેન્દ્રીય ગૃહ મંત્રાલયની તરફથી સલાહ આપવામાં આવી છે કે ‘સર્વિસ’ના મામલાને પોતાની પાસે જ રાખે, કારણ કે સુપ્રીમ કોર્ટે એ વાત સ્પષ્ટ કરી છે કે આ મુદ્દા પર રેગ્યુલર બેન્ચ નિર્ણય કરશે. તેમણે કહ્યું કે એવામાં ગૃહમંત્રાલય દ્વારા 21 મે 2015ના રોજ રજૂ કરાયેલા નોટિફિકેશન અત્યારે માન્ય હશે.
કેજરીવાલે હવે સુપ્રીમ કોર્ટના દરવાજા ખખડાવાનો સંકેત આપ્યો છે. તેમણે કહ્યું કે એળજી અનિલ બૈજલે એ વાતનો સ્વીકાર કરવાનો ઇન્કાર કરી દીધો છેકે પસંદ કરાયેલ સરકારને અધિકારીઓના ટ્રાન્સફર અને પોસ્ટિંગનો અધિકાર છે. તેમણે તેને દિલ્હી સરકારને લૂલી બનાવાનું ષડયંત્ર ગણાવી દીધું.
કેજરીવાલે કહ્યું કે આપ સરકાર કાયદાના જાણકારોની સાથે એ મુદ્દા પર ચર્ચા કરી રહ્યું છે કે તેઓ એલજીની વિરૂદ્ધ આ મુદ્દા પર કોર્ટમાં જાય કે નહીં. કેજરીવાલે ગુરૂવારના રોજ કહ્યું હતું કે જો એલજી સર્વિસીસ સાથે જોડાયેલ મુદ્દા પર કાર્યવાહી કરે છે તો આ સુપ્રીમ કોર્ટનો તિરસ્કાર હશે.
",કેજરીવાલને ફરીથી LG સાથે વાંકું પડ્યું! હવે આ બાબતે જશે સુપ્રીમ કોર્ટમાં?
"
+
કાલોલ બેઠક પર પ્રભાતસિંહ ચૌહાણના પત્ની રંગેશ્વરી દેવી અને પુત્રવધુ સુમન વચ્ચે ભાજપે કરેલી ટિકિટ વહેંચણીમાં સુમન ચૌહાણને ટિકિટ અપાતા મનદુઃખ થયું હતું. જો કે આ મનદુઃખનો સુખદ અંત આવ્યો હોવાનું જાણવા મળ્યું છે. સાસુ રંગેશ્વરી દેવી પુત્રવધુ સાથે ફોર્મ ભરતી વખતે અને અને ચૂંટણી પ્રચારમાં પણ હાજર રહેશે તેમ જાણવા મળ્યું છે.
કાલોલ તાલુકાના દેલોલ ખાતે ભાજપ કાર્યકરોની મળેલી બેઠકમાં બંને હાજર રહ્યાં હતા. અને એકબીજાને ભેટીને સાસુ વહુ વચ્ચે બધું સમુસુતરું હોવાનો સંદેશ આપ્યો હતો. આ પ્રસંગે સાસુ રંગેશ્વરી એ કહ્યું હતું કે તે સુમન ચૌહાણનું ફોર્મ ભરાય ત્યારે પણ ઉપસ્થિત રહેશે અને તેમનો પ્રચાર કરીને તેમને જીતાડશે. સાસુ વહુમાં તો આવું ચાલ્યા જ કરે તેમ હસીને વાત કરી હતી.
ઉલ્લેખનિય છે કે પ્રભાતસિંહ ચૌહાણે અમિત શાહને પત્ર લખી કાલોલ બેઠકના ઉમેદવારને લઈને ફેર વિચારણા કરવા કહ્યું હતું. જેને પગલે જિલ્લાના રાજકારણમાં ખળભળાટ મચી ગયો હતો.
",કાલોલ બેઠક પર ટિકિટ વહેંચણીને પગલે સાસુ વહું વચ્ચે થયેલા મનદુઃખનો સુખદ અંત
"
છેલ્લા થોડા સમયથી ભારત અને પાકિસ્તાન વચ્ચે તંગદિલીભર્યું વાતાવરણ ચાલી રહ્યું છે. પાકિસ્તાન તરફથી યુદ્ધવિરામનો ભંગ અને ભારતીય ચોકી પર ગોળીબારની અનેક ઘટનાઓ બની છે. આ સમગ્ર ઘટના અંગે બોલિવુડના દબંગખાન તરીકે જાણીતા સલમાન ખાને પોતાનો અભિપ્રાય વ્યક્ત કરતાં કહ્યું હતું કે, જે યુદ્ધ કરવાનો આદેશ આપનારના હાથમાં બંદૂક આપો.
સલમાને બોલિવુડની એક વેબસાઇટને આપેલી મુલાકાતમાં પોતાનો અભિપ્રાય આપ્યો હતો. જે યુદ્ધ કરવાનો આદેશ આપે છે તેના હાથમાં બંદૂક આપવી જોઈએ. જો આમ કરાય તો જે યુદ્ધનો આદેશ આપે છે તેના હાથ-પગ થરથર કાંપવા લાગશે અને યુદ્ધની જગ્યાએ ચર્ચા-વિચારણાની વાતો કરવાનું શરૃ કરશે તેવું સલમાને કહ્યું હતું. સલમાનના આ નિવેદનને કારણે નવો વિવાદનો મધપૂડો છંછેડાય તેવી પ્રબળ શક્યતા છે. જ્યારે પણ યુદ્ધ થાય છે ત્યારે બંને દેશોના સૈનિકો મૃત્યુ પામતા હોય છે. સૈનિકના મૃત્યુ પછી તેના ઘરની વ્યક્તિઓની જવાબદારી આયુષ્યભર લેવી પડે છે, તેવો મત પણ દબંગ ખાને વ્યક્ત કર્યો હતો. એટલું જ નહિ મૃતક શહીદના પરિવારજનને જિંદગીભર તેના વગર જીવવું પડે છે જે ખરેખર સહેલું નથી તેમ સલમાને ઉમેર્યું હતું.
સલમાન ખાનની ટયુબલાઇટ ફિલ્મ ૨૫ જૂનના રજૂ થનાર છે. ટયુબલાઇટ ફિલ્મ કોઈ વિશિષ્ટ યુદ્ધ પર આધારિત નથી, પરંતુ ફિલ્મમાં યુદ્ધનો એક ભાગ તરીકે ઉપયોગ કરવામાં આવ્યો છે તેવું સ્પષ્ટીકરણ સલમાને આપ્યું હતું. સલમાનની આ ફિલ્મ 1962ના ભારત-ચીન વચ્ચેના યુદ્ધ પર આધારિત છે તેવી ચર્ચા ફિલ્મવર્તુળમાં ચાલી રહી હતી તેના પર સલમાન ખાને પૂર્ણવિરામ મૂકી દીધું હતું. આ ફિલ્મના દિગ્દર્શક કબીર ખાન છે.
",યુદ્ધ કરવાનો આદેશ આપનારના હાથમાં બંદૂક આપોઃ સલમાન ખાન
"
સ્વતંત્રતા દિવસના અવસર પર પ્રધાનમંત્રી નરેન્દ્ર મોદી આજે લાલ કિલ્લા પરથી 8મી વાર દેશને સંબોધિત કર્યું. પીએમ મોદીએ દેશવાસીઓને સ્વતંત્રતા દિવસની શુભકામનાઓ આપી. 75માં સ્વતંત્રતા દિવસના ખાસ અવસર પર પ્રધાનમંત્રી નરેન્દ્ર મોદીએ રાજઘાટ પર મહાત્મા ગાંધીને શ્રદ્ધાંજલિ આપી. પીએમ મોદીએ લાલ કિલ્લા પરથી દેશના સ્વતંત્રતાના 75માં સ્વતંત્રતા દિવસના અભિનંદન આપ્યા. તો ગુજરાતના મુખ્યમંત્રી વિજય રૂપાણીએ જૂનાગઢથી તિરંગો લહેરાવીને સ્વાતંત્ર્ય દિવસની ઉજવણી કરી. તેની સાથે જ તેમણે રાજ્યમાં 5 લાખ નવા ગેસ કનેકશન આપવાની જાહેરાત કરી સહિતના અત્યાર સુધીના મહત્વના સમાચાર
પ્રધાનમંત્રી મોદીએ આઝાદીના આ અવસર પર દેશના ભાગલાનો પણ ઉલ્લેખ કર્યો. તેમણે કહ્યું કે, આજે આપણે આઝાદીનો જશ્ન મનાવીએ છીએ, પરંતુ ભાગલા પડ્યા તેનું દર્દ આજે પણ હિંદુસ્તાનની છાતીને વિંધી દે છે. આ ગત સદીની સૌથી મોટી હોનારતમાંથી એક છે. કાલે જ દેશે ભાવુક નિર્ણય લીધો છે. હવેથી 14 ઑગષ્ટને વિભાજન વિભીષિકા સ્મૃતિ દિવસ તરીકે યાદ કરવામાં આવશે.
વધુ વાંચવા કરો ક્લિક-2: જૂનાગઢથી CM રૂપાણીએ રાષ્ટ્રધ્વજ ફરકાવ્યો, રાજ્યમાં નવા 5 લાખ ગેસ કનેક્શન આપવાની જાહેરાત
આજે દેશમાં 75માં સ્વાતંત્ર્ય પર્વની ઉજવણી કરવામાં આવી રહી છે. ગુજરાતમાં પણ આઝાદીના પર્વની ધામધૂમથી ઉજવણી કરવામાં આવી રહી છે અને દેશભક્તિના વિવિધ કાર્યક્રમો યોજાયા છે. ત્યારે જૂનાગઢ ખાતે મુખ્યમંત્રી વિજય રૂપાણી દ્વારા ધ્વજ વંદન કરવામાં આવ્યું. ત્યારબાદ તેમણે ગુજરાતની જનતાને સંબોધિત કરી હતી.
<
>
વધુ વાંચવા કરો ક્લિક-3: લાલ કિલ્લા પરથી PM મોદીએ ચીન અને પાકિસ્તાનને નામ લીધા વગર ચેતવ્યા, જાણો શું કહ્યું
આઝાદીના 75 વર્ષ પર પીએમ મોદીએ લાલ કિલ્લા પરથી આતંકવાદની વિરુદ્ધ સંદેશ આપ્યો. પીએમ મોદીએ પોતાના ભાષણમાં ચીન અને પાકિસ્તાન પર આતંકવાદ અને વિસ્તારવાદને લઈને નિશાન સાધ્યું. 
<
>
વધુ વાંચવા કરો ક્લિક-4: સૈનિક સ્કૂલમાં છોકરીઓની એન્ટ્રી, 75 વંદેભારત ટ્રેન, નૉર્થ-ઈસ્ટમાં કનેક્ટિવિટી સહિત PM મોદીના 10 મોટા એલાન
પ્રધાનમંત્રી નરેન્દ્ર મોદીએ 75માં સ્વતંત્રતા દિવસ પર લાલ કિલ્લાથી દેશને સંબોધિત કરતા આવનારા સમયમાં વિકાસની રૂપરેખા ખેંચી છે. તેમણે કહ્યું કે, આઝાદીના અમૃત મહોત્સવના 75 અઠવાડિયામાં દેશમાં દર અઠવાડિયે એક વંદેભારત ટ્રેન ચાલશે.
<
>
વધુ વાંચવા કરો ક્લિક-5: પોરબંદર: દરિયાના મોજા સામે બાથ ભીડી યુવાનોએ તિરંગો લહેરાવ્યો, Video આવ્યો સામે
દેશમાં 75માં સ્વાતંત્ર્ય દિવસની ધામધૂમથી ઉજવણી થઇ રહી છે. દર વર્ષની જેમ આ વર્ષે પણ પોરબંદરના યુવાનોએ દરિયાના મોજા સામે બાથ ભીડી તિરંગો લહેરાવ્યો હતો.
<
>
વધુ વાંચવા કરો ક્લિક-6: 1948માં જામનગર આવેલા સરદાર પટેલે સૌરાષ્ટ્ર રાજ્યની ઘોષણા કરેલી
75મા સ્વતંત્રતા દિવસ નિમિત્તે જામનગરના આઝાદીના જંગની  વાત કરીએ તો અંગ્રેજોની ખુબ નજીક રહેલા અને વિશ્વાસુ રાજતંત્ર  એવા જામનગરમાં આઝાદીની ચળવળની જ્યાં ગુંજાઈશ ન હતી ત્યાં  જામનગરના તે વખતના અમુક હિંમ્મતવાન યુવાનોએ પોતાનું  લોહી રેડાવીને, જેલવાસ વેઠીને, મિલકતોની નુકસાની  ભોગવીને પણ આઝાદીના જંગને જામનગર સ્ટેટમાં પ્રસરાવ્યો  હતો.
<
>
વધુ વાંચવા કરો ક્લિક-7: આઝાદી અમર રહો…ના નારા ગુંજતા મશાલ સરઘસોએ સમગ્ર અમદાવાદને ગજવી દીધું હતું
ગાંધીબાપુ અમર રહો… ના નારાએ 14મી ઓગસ્ટ 1947ની મધરાત્રે અમદાવાદમાં ચારેકોર એવા ગુંજ્યા હતા કે, આઝાદીનો જશ્ન એક ઐતિહાસિક ઉત્સવમાં ફેરવાઈ ગયો હતો
<
>
વધુ વાંચવા કરો ક્લિક-8: 75th Independence Day: SBI ગ્રાહકો માટે લાવ્યુ ખાસ ઓફર, હોમ લોન પર મેળવો ફાયદો
આજે ભારત તેનો 75 મો સ્વતંત્રતા દિવસ હર્ષોલ્લાસ સાથે ઉજવી રહ્યા છે. સ્વતંત્રતા દિવસ (75th Independence Day) ના અવસર પર, ગ્રાહકોને ઘણી ખાસ ઓફરો આપવામાં આવે છે. 
<
>
વધુ વાંચવા કરો ક્લિક-9: Ind vs Eng: જસપ્રિત બુમરાહને તેની છેલ્લી ઓવર ફેંકતા લાગી 15 મિનિટ. જાણો આવુ કેમ થયુ?
ભારતીય બોલરોએ લોર્ડ્સ ટેસ્ટ મેચના ત્રીજા દિવસે ઈંગ્લેન્ડની પ્રથમ ઈનિંગને 391 રન પર રોકી દીધી હતી. ઈંગ્લેન્ડે 27 રનની લીડ મેળવી લીધી છે
<
>
વધુ વાંચવા કરો ક્લિક-10: કોરોનાથી પીડિતોનો સહારો બન્યા પ્રિયંકા નિક ભારતને કરશે મદદ, કરોડોનું ભંડોળ એકઠુ કર્યુ
બોલિવૂડ અભિનેત્રી પ્રિયંકા ચોપરા અને તેના પતિ નિક જોનસે કોરોના મહામારીમાંથી ભારતને મદદ કરવા માટે કરોડો રૂપિયાનું ભંડોળ એકત્ર કર્યું છે. તેણે આ માહિતી તેના ઇન્સ્ટાગ્રામ વીડિયો દ્વારા આપી છે
","દેશભરમાં 75મા સ્વાતંત્ર્ય દિવસની ઉજવણી, CM રૂપાણીએ 5 લાખ નવા ગેસ કનેકશન આપવાની કરી જાહેરાત"
"
પાકિસ્તાનમાં યોજાઈ રહેલી વસતિ ગણતરીમાંથી સિખોની બાદબાકી કરાઈ છે. પાકિસ્તાન સરકારના આ નિર્ણયની આકરી ટીકા કરાય  છે. પાકિસ્તાન તહેરીકે ઈન્સાફ પાર્ટી (પીટીઆ)ના વડા અને પૂર્વ ક્રિકેટર ઈમરાનખાને આ મુદ્દે પાકિસ્તાન સરકારની ઝાટકણી કાઢી છે.

ઈમરાનખાને આ ભૂલને સુધારી લેવાની માગણી કરતાં ટ્વિટર પર જણાવ્યું હતું કે વસતિ ગણતરીના ફોર્મના ધર્મ વિશેની કોલમમાં સિખ ધર્મની બાદબાકી કરાઈ છે. આ ભૂલને સુધારી લેવી જોઈએ. પાકિસ્તાનમાં સિખો લઘુમતીમાં છે.
મીડિયા અહેવાલ પ્રમાણે પખ્તુનખ્વા માઈનોરિટી એલાયન્સના ચેરમેન રાદેશસિંહે જણાવ્યું હતું કે સમગ્ર વિશ્વમાં સિખ ધર્મને માન્યા અપાઈ છે, પરંતુ વસતિ ગણતરીમાં સિખો સિવાયના બધા જ ધર્મનો ઉલ્લેખ કરાયો છે. પાકિસ્તાનની ફેડરલ સરકાર મહત્વની વસતિ ગણતરીમાં તેમના સમુદાયનો સમાવેશ કરવાનું ભુલી ગઈ છે.
સિખ સમુદાયના પ્રતિનિધિઓએ આને સિખો અને પાકિસ્તાન સરકાર વચ્ચે મતભેદ ઊભા કરવાનું કાવતરું ગણાવ્યું છે. અન્ય એક સિખ નેતાએ જણાવ્યું હતું કે વસતિ ગણતરીમાં પાકિસ્તાનમાં રહેતાં સિખોનો સમાવેશ નહીં કરાય તો દેશમાં તેમની સંખ્યા વિશે કેવી રીતે ખબર પડશે. પાકિસ્તાનમાં ગયા અઠવાડિયાથી દેશવ્યાપી વસતિ ગણતરીનો આરંભ કરાયો છે. છેલ્લાં દાયકા પછી પ્રથમવાર પાકિસ્તાન વસતિ ગણતરી હાથ ધરાઈ છે.
",પાક.ની વસતિ ગણતરીમાંથી સિખોની બાદબાકી મુદ્દે ઈમરાનખાનના બાઉન્સર
"
સુશાંત સિંહ રાજપૂત કેસમાં રોજ નવા નવા ખુલાસાઓ થઈ રહ્યા છે. હવે ફિલ્મમેકર વિવેક અગ્નિહોત્રી સામે આવ્યા છે અને તેમણે કહ્યું છે કે રિયા ચક્રવર્તી એક મોહરું છે અને મુંબઈ પોલીસ તેમજ મહારાષ્ટ્ર સરકાર આ કેસમાં કેટલાક ઘણા જ પાવરફુલ લોકોને બચાવવાનું કામ કરી રહી છે. વિવેક અગ્નિહોત્રીએ આ આરોપ પોતાના સોશિયલ મીડિયા એકાઉન્ટ પર એક પોસ્ટ શેર કરીને લગાવ્યો છે.
ફાર્મહાઉસમાં એક એક્ટર સાથે બોલાચાલી થઈ હતી
વિવેક અગ્નિહોત્રીએ ટ્વીટમાં એક જૂની ઘટના વિશે જણાવતા દાવો કર્યો છે કે એક ‘સ્ટાર’એ સુશાંત સિંહ રાજપૂતના કેરિયરને ખત્મ કરવાની ધમકી આપી હતી. જોકે વિવેકે આ સ્ટારના નામનો ઉલ્લેખ નથી કર્યો. તેમણે પોતાના ટ્વીટમાં લખ્યું છે કે, ‘એકવાર એક ફાર્મહાઉસમાં સુશાંત સિંહ રાજપૂતની એક એક્ટર સાથે બોલાચાલી થઈ હતી, જેને એક સ્ટારે લૉન્ચ કર્યો હતો.
બોલીવુડમાં ડ્રગ્સ પર પણ બોલ્યા હતા
<>

ત્યારબાદ એ સ્ટારે ગુસ્સામાં સુશાંતનું કેરિયર ખત્મ કરવાની ધમકી આપી હતી જેવી રીતે તેણે બીજા લોકોનું કર્યું છે. રિયા ફક્ત એક મોહરું છે. મહારાષ્ટ્ર પોલીસ અને મહારાષ્ટ્ર સરકાર કેટલાક ઘણા જ પાવરફુલ લોકોને બચાવી રહી છે.’ ઉલ્લેખનીય છે કે આ પહેલા વિવેક અગ્નિહોત્રી બોલીવુડમાં વધતા ડ્રગ્સના ચલણ અને ડ્રગ માફિયાની ઉપર પણ બોલ્યા હતા. તેમણે કહ્યું હતુ કે છેલ્લા 10 વર્ષથી બોલીવુડમાં ડ્રગ્સ સામાન્ય થઈ ગયું છે.
કંગના રનૌતે પણ બોલીવુડની ખોલી હતી પોલ
તેમણે કહ્યું કે, ડ્રગ્સની સાથે બોલીવુડમાં અનેક ખરાબીઓ પગ જમાવી ચુકી છે અને આ કારણે ફિલ્મ ઇન્ડસ્ટ્રીમાં ખોટા અને ગેરકાયદેસર કામ થાય છે. વિવેકની માફક કંગના રનૌતે પણ બોલીવુડમાં ડ્રગ માફિયા વિશે ખુલીને પોતાની વાત રાખી હતી.
આ વિડીયો પણ જુઓ: નર્મદા નદીના પુરના પાણીમાં ટ્રક ફસાઈ

",બોલીવુડના એક ‘મોટા સ્ટાર’એ સુશાંત સિંહ રાજપૂતને કેરિયર ખત્મ કરવાની આપી હતી ખુલ્લી ધમકી
"
અમદાવાદ શહેરમાં મે મહિનાની શરૂઆતથી કોરોનાના કેસોમાં જે ઉછાળો જોવા મળ્યો હતો તેમાં કોઇ ખાસ ઘટાડો જોવા મળી રહ્યો નથી. અમદાવાદ શહેરમાં છેલ્લા ૨૮ દિવસથી એક દિવસનો અપવાદ છોડીને સતત ૨૫૦થી વધુ કેસ નોંધાઇ રહ્યાં છે જ્યારે છેલ્લા ૨૮ દિવસમાં બે વાર દૈનિક ધોરણે ૩૦૦થી વધુ કેસ નોંધાઇ ચૂક્યાં છે.
અમદાવાદમાં દૈનિક ધોરણે ૨૫૦થી વધુ કેસ નોંધાવવાનો  સિલસિલો અને કોરોનાના સંક્રમણથી ટપોટપ મોત યથાવત  છે. અમદાવાદમાં આજે બુધવારે ૨૫૬ નવા કેસ નોંધાયા હતા જ્યારે કોરોનાની સારવાર દરમિયાન વધુ ૧૯ દર્દીના મોત નિપજ્યાં હતા. અમદાવાદમાં કુલ કેસ ૧૧,૦૯૭ થઇ ચૂક્યાં છે.
અમદાવાદમાં કુલ મૃત્યુઆંક ૭૬૪ થઇ ગયો ચે. અમદાવાદમાં બુધવારે  વધુ ૩૨૭ દર્દીઓ ડિસ્ચાર્જ થયાં હતા અને અત્યાર સુધીમાં ૪,૯૫૦ દર્દીઓને  કોરોનાની સારવાર બાદ સ્વસ્થ થતાં ઘરે પરત ફર્યા છે. હાલમાં અમદાવાદમાં એક્ટિવ કેસોની ૫,૩૮૩ થઇ ગઇ છે.
AMC દ્વારા શહેરના ૧૪ કન્ટેઇનમેન્ટ વોર્ડમાં ધનવંતરી રથ મૂકવામાં આવ્યા હતા જેમાં ડોક્ટર, પેરામેડિકલ સ્ટાફ સહિતની સુવિધા સાથે પ્રથમ તબક્કામાં ૫૦ રથ મૂકાયા હતા જેમાં એક રથ એક સ્થળ ઉપર બે કલાક એમ કુલ ચાર સ્થળ કવર કરે છે જેમાં દૈનિક ધોરણે ૨૦૦ સ્થળો કવર કરાઇ રહ્યાં છે. હાલમાં ૮૪ રથ શરૂ કરીને ૩૩૨ સ્થળો કવર કરાઇ રહ્યાં છે જ્યાં નાગરિકોનું ટેમ્પરેચર માપવામાં આવે છે.
મ્યુનિ.નો દાવો છે કે, તા. ૧૭મી મે પહેલાં કન્ટેનમેન્ટ વોર્ડના વિસ્તારોમાં ૧૦ ટકા કેસ તાવ અને ૩૨ ટકા કેસ શરદી, કફ અને ૦.૬ ટકા કેસ સીવીયર રેસીપીરેટરી ટ્રેક ઇન્ફેક્શનના આવતા હતા પછી ધનવંતરી રથની કામગીરી બાદ તાવના કેસમાં બે ટકાનો ઘટાડો અને શરદી,કફના કેસોમાં ૧૬ ટકાનો ઘટાડો થયો છે. સીવીયર રેસીપીરેટરી ટ્રેક ઇન્ફેક્શન કેસ નહીવત થયા છે. અત્યાર સુધી ૭૪ હજાર દર્દીઓને સારવાર અપાઇ છે.
જોકે, કોટ વિસ્તાર અને કન્ટેનમેન્ટ વિસ્તારમાં કોરોના કેસ ઘટી રહ્યાં છે.  એક તરફ મ્યુનિ. ધનવંતરી રથ દોડાવી રહી છે બીજી તરફ રોગપ્રતિકારક શક્તિ વધે તે માટે પ્રયત્નો કરી રહી છે છતાં શહેરમાં કોરોનાના કેસમાં નોંધપાત્ર ઘટાડો થઇ રહ્યો નથી.
વેન્ટિલેટર પર દર્દીને મૂક્યા ને મોંઢાના ભાગેથી ધડધડ લોહી નીકળતાં જ મોત
હાઈકોર્ટની ફટકાર પછીયે અમદાવાદની સિવિલમાં ઘોર બેદરકારીનો સિલસિલો હજુ પણ જૈસે થે જેવો જ છે. શહેરના નજમાબીબી નામના એક મહિલા દર્દીને વેન્ટીલેટર પર રખાયા હતા, વેન્ટીલેટર પર રાખતી વખતી પાઈપ એવી રીતે લગાવી કે, દર્દીને મોઢાના ભાગેથી ધડધડ લોહી વહેવા માંડયું હતું અને વધુ લોહી વહી જવાના કારણે જ દર્દીનું મોત થયું છે. દર્દીના પુત્રએ આવો ગંભીર આક્ષેપ કરતો સિવિલ હોસ્પિટલનો વીડિયો પણ સોશિયલ મીડિયામાં વાયરલ કર્યો છે.
બે મિનિટ ને ૫૧ સેકન્ડના આ વીડિયોમાં મહિલાનો મૃતદેહ લોહીલુહાણ હાલતમાં સ્પષ્ટ દેખાય છે. નજમાબીબી નામના આ દર્દીના પુત્ર કહે છે કે, વેન્ટીલેટર પર રખાયા બાદ પણ દર્દીના સગાને જાણ કરવામાં આવી નથી. આઈસીયુમાં લઈ જવામાં આવ્યા હતા ત્યારે તેમને હોસ્પિટલ તરફથી કહેવાયું હતું કે, વેન્ટીલેટરની જરૂર જણાશે તો તેમને જાણ કરાશે. જોકે પરિવારને જાણ કર્યા વગર વેન્ટીલેટર પર મુકાયા હતા.
માતાના મોત બાદ તેમનો પુત્ર કોરોનાના આઈસીયુ વોર્ડ વિંગ -એ ખાતે પહોંચે છે, જેમાં તે ડોક્ટરને કહે છે કે, સાહેબ તમે આ વેન્ટીલેટર લગાવ્યું તો કોણે પૂછીને જાણ કરી? અહીંનો નિયમ છે કે, દર્દીના સગાને જાણ કરવી પડે. સામે ડોક્ટર કહે છે કે, આઈસીયુમાં એટલે જ મૂકવામાં આવ્યા હોય જ્યારે વેન્ટીલેટરની જરૂર હોય.
એ પછી દર્દીનો પુત્ર કહે છે કે, તમે વેન્ટીલેટર પર આ પાઈપ જબરદસ્તી નાખી છે અને આટલું બધું બ્લડ નીકળ્યું છે, શેના કારણે આટલું બધું બ્લડ નીકળ્યું ? બ્લડના હિસાબથી મારા મમ્મીની ડેથ થઈ છે.  ડોક્ટર કહે છે કે, નામ જાણવું હોય તો કંટ્રોલ રૂમમાં ફોન કરો. પછી સગા કહે આટલું બધુ લોહી નીકળ્યું છે.
શહેરના પૂર્વ વિસ્તારમાં ૧૮ દર્દીનાં મોત

શહેરમાં આજે કોરોનાથી ૧૯ દર્દીના મોત નિપજ્યાં હતા જે પૈકી શહેરના સૈજપુર, ઇન્ડિયા કોલોની, વટવા અને ઇન્દ્રપુરી વોર્ડમાં બે-બે દર્દીના મોત નિપજ્યાં હતા જ્યારે બાપુનગર, ઠક્કરનગર, ચાંદલોડિયા, ઇસનપુર, અસારવા, ગોમતીપુર, ભાઇપુરા-હાટકેશ્વર, વસ્ત્રાલ, વિરાટનગર, સરદારનગર અને અમરાઇવાડી વોર્ડમાં એક-એક દર્દીના મોત નિપજ્યાં હતા. આજે પૂર્વ વિસ્તારમાં ૧૮ અને પશ્ચિમ વિસ્તારમાં એકનું મોત થયુુ હતું
શાહીબાગમાં એક સાથે ૨૩ કેસ નોંધાયા
શાહીબાગ વોર્ડમાં એક સાથે ૨૩ નવા કેસ સામે આવ્યા છે. આ ઉપરાંત અસારવામાં ૧૩, દરિયાપુરમાં ચાર, જમાલપુરમાં ચાર, ખાડિયામાં સાત અને શાહપુરમાં બે કેસ સામે આવ્યા છે. ઉપરાંત ઓઢવમાં ૧૩, વસ્ત્રાલમાં આઠ, બાપુનગરમાં ૨૦, નરોડામાં ૧૮, સૈજપુરમાં ૧૨, સરસપુરમાં ૮ કેસ સામે આવ્યા છે. આ સિવાય નવાવાડજમાં વધુ ત્રણ કેસ સામે આવ્યા હતા જ્યારે બોડકદેવ, ગોતા, ઘાટલોડિયામાં પણ કેસ સામે આવ્યા છે.
સિવિલમાં વધુ બે ઈન્ટર્ન ડોક્ટરને કોરોના, વધુ ટેસ્ટ થાય તો આંકડો ૫૦ ઉપર પહોંચે
સિવિલ કેમ્પસમાં વધુ બે ઈન્ટર્ન ડોક્ટરોનો રિપોર્ટ પોઝિટિવ આવ્યો છે, આ સાથે આંકડો ૧૫ પહોંચી ગયો છે, તેમ છતાં બાકી ઈન્ટર્ન ડોક્ટરોના રિપોર્ટ કઢાવવામાં આવતાં નથી, ઈન્ટર્ન ડોક્ટરો કારકિર્દી રગદોળાઈ જાય તેવા ડરે નામ જાહેર નહિ કરવાની શરતે કહે છે કે, અત્યારે બી.જે. મેડિકલ કોલેજમાં ૫૦થી વધુ ઈન્ટર્ન પોઝિટિવ હશે. જોકે ટેસ્ટ એટલા માટે કરાતા નથી કે, ઈન્ટર્ન ડોક્ટરો પોઝિટિવ જાહેર થાય તો એ સ્થિતિમાં સિનિયરોને સ્વેબ લેવા સહિતની કામગીરી આવી પડે.
GAS ધવલ જાનીને ચેપ લાગ્યો
સિવિલ હોસ્પિટલમાં ગુજરાત સરકારે નિયુક્ત કરેલા GAS ઓફિસર ધવલ જાનીને પણ કોરોના વાઇરસનો ચેપ લાગ્યો છે. તેઓ છેલ્લા ૪૦ દિવસથી સિવિલ હોસ્પિટલમાં વહીવટી કામકાજ સંભાળી રહ્યા હતા. મંગળવારે ગાંધીનગરમાં સેમ્પલ લેવાયા બાદ બુધવારે સવારે તે એસિમ્પ્ટોમેટિક હોવાનું જાહેર થયું હતું. બીજા કોઈ લક્ષણો ન હોવાથી તેમણે હોમ આઇસોલેશનમાં રહીને જ ઉપચાર કરવાનો નિર્ણય કર્યાનું જણાવ્યું હતું.
ક્રાઇમ બ્રાંચમાં ૧૧ કોરોના પોઝિટિવ
શહેર ક્રાઇમ બ્રાન્ચમાંથી ૧ પીઆઈ સહિત ૧૧ પોલીસ કર્મચારીઓને કોરોના પોઝિટિવ આવ્યા હતા. અમદાવાદ સહિતની મહત્ત્વની ક્રાઇમ બ્રાંચમાં જ કોરોના કેર વરસાવ્યો હતો. જોગા ૧૧માંથી કર્મચારીઓ સાજા થયા હતા. અત્યાર સુધી ક્રાઇમ બ્રાન્ચમાંથી કુલ ૨૨ પોલીસ કર્મચારીઓને કોરન્ટાઇન કરવામાં આવ્યા છે.
મહિલા કોર્પોરેટરને કોરોના પોઝિટિવ
આજે કોંગ્રેસના વધુ એક કોર્પોરેટરનો રિપોર્ટ કોરોના પોઝિટિવ આવ્યો છે. શહેરના ભાઇપુરા-હાટકેશ્વર વોર્ડના કોંગ્રેસના મહિલા કોર્પોરેટર  ઔઇલાક્ષીબહેન પટેલનો કોરોના રિપોર્ટ પોઝિટિવ આવ્યો હતો પણ અમદાવાદ મ્યુનિ. તંત્ર દ્વારા તેમને સત્તાવાર રીતે જાણ કરવામાં ભારે વિલંબ કરવામાં આવ્યો હતો.
","વેન્ટિલેટર પર દર્દીને મૂક્યાને મોંઢાના ભાગેથી ધડધડ લોહી નીકળતાં જ મોત, ઘોર બેદરકારીનો વધુ એક વીડિયો વાઈરલ"
"
અમેરિકામાં ૨૯ વર્ષના એક ભારતીય શખ્સને ૫ વર્ષની કેદની સજા સંભળાવવામાં આવી છે. ભારતીય શખ્સ પર ચીનથી આયાત કરેલી પૌરુષક્ષમતાવર્ધક દવાઓ ગેરકાયદે વેચવાનો આરોપ હતો. જજે સજા પૂરી થયા બાદ તરત તેને ભારત પરત મોકલી આપવાનો આદેશ કર્યો છે. સમાચાર એજન્સી મુજબ ઇસ્માઇલઅલી ખાન પર એવો આરોપ હતો કે તેણે અરજીમાં પોતાને અમેરિકન નાગરિક હોવાનો જૂઠો દાવો કર્યો હતો. અલી ખાન જ્યોર્જિયાના ડેકાટુરનો રહીશ છે. યુએસ જસ્ટિસ ડિપાર્ટમેન્ટે પોતાનાં નિવેદનમાં કહ્યું છે કે ખાન પાસેથી જે દવા મળી છે તેમાં વાયગ્રા પણ સામેલ છે.
જજ સ્ટીવ સી. જોન્સે ખાનને ૫ વર્ષ અને ૭ મહિનાની કેદની સજા સંભળાવી કહ્યું કે ખાનનું યુએસના નાગરિક તરીકેનું સર્ટિફિકેટ રદ કરવામાં આવે છે. જજે વધુ કહ્યું કે સજા પૂરી થયા બાદ તરત તેને ભારત પાછો મોકલી દેવામાં આવે. ગત ૧૩ ફેબ્રુઆરીએ ખાનને દોષિત જાહેર કરાયો હતો. તેને ૩ વર્ષ સુધી સુપરવિઝનમાં રાખવામાં આવ્યો હતો.
યુએસના એટર્ની જોન હોર્નએ કહ્યું કે આ શખ્સે ગેરકાયદે દવાઓ આયાત કરી તેને વેચી અસંખ્ય લોકોનાં જીવનને જોખમમાં મૂક્યાં છે. આ દવાઓ અમેરિકામાં લાઇસન્સધારક મેડિકલ પ્રોફેશનલ્સ જ પ્રિસ્ક્રાઇબ કરી શકે છે. આરોપી જ્યારે ગેરકાયદે દવાઓ વેચવાનો ધંધો કરી રહ્યો હતો ત્યારે પોતાના અપરાધિક ઇતિહાસ વિશે જૂઠું નિવેદન આપ્યું હતું અને પોતાને અમેરિકન નાગરિક તરીકે સાબિત કરવાનો પ્રયાસ કર્યો હતો.
","ભારતીયએ અમેરિકામાં વેચી ચીનથી મંગાવેલી સેક્સવર્ધક દવા, થઈ 5 વર્ષની કેદ"
"
ઉત્તરપ્રદેશ ચૂંટણીમાં ગુજરાતના ગધેડાઓ પર મોટા-મોટા નેતાઓની વચ્ચે ખૂબ નિવેદનબાજીઓ થઇ રહી છે. અખિલેશ યાદવે અભિનેતા અમિતાભ બચ્ચનને ગુજરાતના ગધેડાઓનો પ્રચાર ન કરવાની અપીલ કરીને આ મુદ્દા પર ચર્ચાઓ શરૂ થઇ હતી. 2010મા જ્યારે મોદી ગુજરાતના મુખ્યમંત્રી હતા ત્યારે અમિતાભ બચ્ચન ગુજરાત ટુરિઝમના બ્રાન્ડ એમ્બેસેડર હતા. ત્યારબાદ તેમણે ગુજરાતમાં ટુરિઝમ સ્થળોને લઇને ઘણી જાહેરાતો કરી હતી. એક જાહેરાતમાં ગુજરાતના ગધેડાઓનો પણ સીન છે. આ જંગલી ગધેડાને ગુજરાતમાં ઘુડખરના નામથી ઓળખાય છે.
લુપ્ત થવાના આરે આ ઘુડખરોની સંખ્યા અંદાજે 4500 છે. આ ઉત્તર ભારતના શહેરોમાં સામાન્ય રીતે ઇંટો કે સામાન ઉપાડવા માટે ઉપયોગમાં લેવાતા સામાન્ય ગધેડાઓ જેવા નથી હોતા. ઘુડખર એક કલાકમાં 70 કિલોમીટરની ઝડપે દોડી શકે છે. એટલે કે ઘોડાની જેમ. આ પ્રાણીની ઉછળવાની ક્ષમતા પણ ગજબની છે. તેની એક ખાસિયત એ પણ છે કે જો ઘુડખરના શરીર પર મહિનાઓ સુધી પાણીનું ટીપુંય ના પડે તો પણ તે એકદમ ચોખ્ખો દેખાય છે. અંદાજે 210 સેન્ટીમીટર લાંબા આ ઘુડખરોનું વજન 250 કિલોગ્રામ સુધીનું હોય છે.
ગુજરાતમાં ઘુડખરો માટે 5000 વર્ગ કિલોમીટરમાં વાઇલ્ડ એસ સેંન્ચયુરી પણ બનાવામાં આવી છે. કચ્છ જેવા ખારા રણમાં ઘુડખર જેવા તાકતવર અને સ્ફૂર્તિલા જાનવર ઘણા ઓછા છે. આ વિસ્તારમાં એક ખાસ પ્રકારનું ઝાડ હોય છે, જે ઘુડખર ખાય છે અને હંમેશા ઝૂંડમાં જ ચાલે છે. 2016ના વર્ષમાં ઇન્ટરનેશનલ યુનિયન ફોર કંઝર્વેશન ઑફ નેચરે ઘુડખરને વિલુપ્ત થતા પ્રાણીઓમાં સામેલ કર્યા હતા.
",ગુજરાતના આ ‘ગધેડા’ઓની ખાસિયત જાણી અખિલેશની થશે બોલતી બંધ!
"      
  અમદાવાદ,શુક્રવાર,30 જુલાઈ,2021
અમદાવાદ શહેરમાં વધતા જતા મચ્છરજન્ય રોગચાળાને નિયંત્રણમાં
લેવા શુક્રવારે શહેરના સાત ઝોનમાં આવેલી ૫૬૦ જેટલી હોટલો અને હોસ્પિટલોમાં મચ્છરના
બ્રિડીંગ મામલે મ્યુનિ.હેલ્થ વિભાગે તપાસ હાથ ધરતા ૪૨૭ એકમોને નોટિસ આપી રૃપિયા
૪.૫૧ લાખનો વહીવટી ચાર્જ વસુલવામાં આવ્યો હતો.જોધપુર વોર્ડમાં આવેલી શેલ્બી
હોસ્પિટલમાં બ્રિડીંગ મળતા રૃપિયા ૨૫ હજાર તથા હોયલ મેરીયોટમાં બ્રિડીંગ મળવાથી
રૃપિયા ૨૦ હજારનો વહીવટી ચાર્જ વસુલવામાં આવ્યો હતો.


મ્યુનિ.ના હેલ્થ વિભાગે શુક્રવારે મચ્છરજન્ય રોગને ધ્યાનમાં
લઈ હોટલો અને હોસ્પિટલોમાં તપાસ હાથ ધરતા સ્ટેડિયમ વોર્ડમાં આવેલી હોટલ
મેટ્રોપોલને રૃપિયા ૨૫ હજાર,
થલતેજ વોર્ડમાં ટ્રી ટોટલ હોટલને રૃપિયા ૨૫ હજાર,સરસપુર વોર્ડમાં
આવેલી નારાયણા મલ્ટી સ્પેશીયાલીટી હોસ્પિટલને રૃપિયા ૧૫ હજાર, લાંભા વોર્ડમાં
મોની હોટલ પાસે ે રૃપિયા ૧૦ હજારનો વહીવટી ચાર્જ 
વસુલવામાં આવ્યો હતો.સરદારનગર વોર્ડમાં હોટલ એરપોર્ટ એનેક્ષ પાસે રૃપિયા દસ
હજાર, એસ.એમ.એસ.હોસ્પિટલ
ચાંદખેડા પાસેથી રૃપિયા દસ હજાર ઉપરાંત બોડકદેવ વોર્ડમાં આઈકોની તેમજ ગ્લોબલ
હોસ્પિટલ પાસેથી દસ-દસ હજાર રૃપિયાનો વહીવટી ચાર્જ વસુલવામાં આવ્યો હતો.આઘાતજનક
બાબત એ છે કે,દર્દીઓને
સારવાર આપતી હોસ્પિટલોમાંથી જ મચ્છરોના બ્રિડીંગ મળી આવ્યા હતા.તો કયા કારણથી
હેલ્થ વિભાગ નિયમિત ચકાસણી કરતુ નથી એ પ્રશ્ને અધિકારીઓ મૌન સેવી રહ્યા છે.
","મચ્છરજન્ય રોગને નિંયત્રણમાં લેવા અમદાવાદમાં ૫૬૦ હોટલ-હોસ્પિટલોમાં તપાસ,૪૨૭ને નોટિસ ફટકારવામાં આવી"
"(પ્રતિનિધિ દ્વારા) મુંબઇ,તા.12 જાન્યુઆરી 2021, મંગળવાર
સોનૂ સૂદ  જલદીજ એક મ્યૂઝિક વીડિયોમાં જોવા મળવાનોછે. જેમાં તે સેનાના એક જવાનના પાત્રમાં હશે. 
સોનૂએ ટ્વીટર પર આ વાતને શેર કરી હતી. તે પોતાનો આવનારો મ્યૂઝિક વીડિયો પાગલ નહીં હોનાનું મોશન પોસ્ટર શેર કર્યું હતું. આ વિડીયોમાં  ઇશ્ક કરતો જોવા મળશે જે સેનાનો જવાન પોતાની પ્રેમિકા માટે ગીત ગાય છે. આ ગીતને સુનંદા શર્માએ કંઠ આપ્યો છે. ૧૫ જાન્યુઆરીના રોજ આ મ્યૂઝિક વીડિયોને રિલીઝ કરવામાં આવશે. 
સોનૂ સૂદે હાલમાં જ ફિલ્મ કિસાન સાઇન કરી છે. આ ઉપરાંત તે અક્ષય કુમારની ફિલ્મ પૃથ્વીરાજમાં પણ જોવા મળવાનો છે.હિંદી સિવાયની તેની બે તેલુગુ ફિલ્મ પણ જલદી રિલીઝ થવાની છે. 
કોરોના કાળમાં જરૂરિયાતોને મદદ કરીને કોરોના એક ચોક્કસ વર્ગ માટે મસીહા બની ગયો છે. તે હજી પણ પોતાના સદકાર્યો આગળ વધારવા માંગે છે અને આ માટે તેણે રૂપિયા ૧૦ કરોડની પ્રોપર્ટી પણગીરવી મુકી હોવાના સમાચાર હતા.
",સોનૂ સૂદ એક મ્યુઝિક વીડિયોમાં જોવા મળશે
"
ગુજરાતમાં વરસાદની વધુ એક સિસ્ટમ સક્રિય થઈ છે. હવામાન વિભાગની આગાહી પ્રમાણે આગામી પ્રમાણે દક્ષિણ ગુજરાત, ઉત્તર ગુજરાત, સૌરાષ્ટ્રના અનેક જિલ્લાઓમાં ગાજવીજ સાથે વરસાદ પડી રહ્યો છે. ત્યારે છેલ્લા 24 કલાકમાં રાજ્યના 27 તાલુકામાં મેઘ મહેર જોવા મળી રહ્યો છે, જેમાંથી સાત તાલુકામાં 1થી 3 ઇંચ જેટલો વરસાદ પડ્યો છે, તો 24 તાલુકામાં 1થી 15 એમએમ જેટલો વરસાદ નોંધાયો છે. આમાં સૌથી વધુ વરસાદ ભાવનગરના વલ્લભીપુરમાં 3 ઇંચ અને સુરતના કામરેજમાં 2.7 ઇંચ પડ્યો છે.
હવામાન વિભાગ દ્વારા 10 સપ્ટેમ્બરથી રાજ્યમાં મધ્યમથી ભારે વરસાદની આગાહી કરવામાં આવી છે. ત્યારે છેલ્લા 24 કલાકમાં ગુજરાતના 27 તાલુકમાં વરસાદી માહોલ જોવા મળ્યો હતો. ભાવનગરમાં છેલ્લા 2 કલાકમાં 3 ઈંચ વરસાદ નોંધાયો છે. ભાવનગરના વલ્લભીપુરમાં 3 ઈંચ વરસાદ પડ્યો છે. સુરતના કામરેજમાં પણ 3 ઈંચ જેટલો વરસાદ પડ્યો છે. તાપીના સોનગઢમાં 2 ઈંચ વરસાદ ખાબક્યો છે.
આ વર્ષે મેઘરાજાએ ગુજરાત પર મન મૂકીને હેત વરસાવ્યો છે. રાજ્યમાં અત્યારસુધીમાં સીઝનનો 122.12 ટકા વરસાદ નોંધાયો છે, જેમાં સૌથી વધુ વરસાદ કચ્છમાં 256. 88 ટકા નોંધાયો છે. રાજ્યના 98 તાલુકામાં 1 હજાર એમએમથી વધુ, 132 તાલુકામાં 501-1000 એમએમ અને 251-500 એમએમ વરસાદ નોંધાયો છે.
અત્રે નોંધનીય છે કે છેલ્લા 24 કલાકમાં 10 તાલુકાના વરસાદની વાત કરીએ તો ભાવનગરના વલ્લભીપુરમાં 11 એમએમ, સુરતના કામરેજમાં 71 એમએમ, તાપીના સોનગઢમાં 57 એમએમ, સુરતના માંડવીમાં 48 એમએમ, ગોરસોમનાથના ગીર ગઢડામાં 38 એમએમ, નર્મદાના સાગબારામાં 38 એમએમ, તાપીના વ્યારામાં 27 એમએમ, ડાંગના વઘઈમાં 15 એમએમ, તાપીના ડોલવણમાં 13 એમએમ અને સુરતના સુરત સિટીમાં 11 એમએમ વરસાદ પડ્યો છે.
જુઓ આ પણ વીડિયો: રાજકોટમાં કોરોનાના કારણે 35 ઝવેરીના મોત
","હવામાનની આગાહી પ્રમાણે છેલ્લા 24 કલાકમાં 27 તાલુકામાં વરસાદી માહોલ, જાણો કયા કેટલા ઈંચ ખાબક્યો?"
"
નાણાં ખાતુ સૌરભ પટેલને ફાળવવામાં નીતિન પટેલની નારાજગીને અંતે હાઈકમાન્ડે દરમિયાનગીરી તેમને નાણા ખાતું નીતિન પટેલને સોંપવામાં આવતા તેમની નારાજગી તો દૂર થઈ ગઈ પણ એવી આશંકા સેવાતી હતી કે આમ થવાથી કદાચ સૌરભ પટેલ નારાજ ન થઈ જાય. આ મામલે સૌરભ પટેલે મીડિયા સાથે વાતચીત કરતાં કહ્યું હતું કે પાર્ટીના હિતમાં નિર્ણય લેવાયો છે. તે નીતિન પટેલને નાણાં ખાતું સોંપાતા નારાજ નથી.
સૌરભ પટેલે વધું સ્પષ્ટતા કરતાં જણાવ્યું હતું કે સીએમ રૂપાણી સાથે ટીમ બનાવીને બજેટ આપીશું. જ્યાં સુધી ઉર્જા વિભાગની વાત છે તો વર્ષ 2002થી તેઓ ઉર્જા વિભાગ સંભાળતા હતા. તેમના નેતૃત્વમાં ગુજરાત અન્ય રાજ્યોની સરખામણીએ ઉર્જા ક્ષેત્રે મોખરાનું સ્થાન પ્રાપ્ત કર્યુ હતું.
સૌરભ પટેલે વધુંમાં કહ્યું હતું કે ભવિષ્યમાં નવા પ્લાન્ટ અંગેનું આયોજન કરીશું. ઉર્જાક્ષેત્રે બદલાવનો લાભ ગુજરાતને મળે તેવી કામગીરી કરીશું. ગરીબ અને મધ્યમ વર્ગને લાભ થાય તેવી યોજના પૂર્ણ કરીશું.
ભાજપ સરકારમાં ઘીના ઠામમાં ઘી પડી રહ્યું છે. આજે બાકી રહેલા પ્રધાનો પોતાનો પોર્ટફોલિયો સંભાળી લેશે. ગાંધીનગર આજથી પૂર્વવત ધમધમવા લાગશે., તેમ આધારભૂત સૂત્રો પાસેથી જાણકારી મળી હતી. જો કે સીએમ રૂપાણી પણ આજે પોતાનો કાર્યભાર નહિં સંભાળે, તેઓ આજે વ્યસ્ત હોવાને લીધે આવતીકાલે પોતાનો કાર્યભાર સંભાળશે તેમ જાણવા મળ્યું છે.
દરમિયાન ગાંધીનગરમાં કમલમ ખાતે આજે સોમવારે ભાજપ દ્વારા અલગ અલગ ત્રણ બેઠકો  યોજવામાં આવી રહી છે. આ બેઠકો પૂર્ણ થતાં તે વિશે મીડિયાને માહિતી આપવામાં આવશે  તેમ જાણવા મળ્યું છે. મોટેભાગે આ બેઠકમાં સ્થાનિક સ્વરાજની ચૂંટણીઓને લઈને ચર્ચા થશે તેવી શક્યતાઓ છે.  આ ઉપરાંત આગામી લોકસભાની ચૂંટણી સુધીના આયોજન વિશે પણ ચર્ચા  થશે, તેમ જાણવા મળ્યું છે.
","સૌરભ પટેલે બજેટ વિશે કરી આ વાત, તમે પણ જાણી લો અહિં"
"
આજે સરદાર સરોવર નર્મદા ડેમનો 58મો સ્થાપના દિવસ છે. 5 એપ્રિલ 1961ના રોજ પ્રધાનમંત્રી જવાહરલાલ નહેરુએ યોજનાનો શિલાન્યાસ કર્યો હતો. ગુજરાતની જીવાદોરી સરદાર સરોવર ડેમમાંથી ગુજરાત માટે એક સારા સમાચાર પ્રાપ્ત થઈ રહ્યા છે. સરદાર સરોવરની સપાટીમાં 36 કલાકમાં 15 સે.મી.નો વધારો નોંધાયો હતો. ઈન્દિરાસાગર ડેમનાં જળવિદ્યુત મથકો શરૂ થતાં જ સરદાર સરોવરમાં પાણીની આવકમાં વધારો થવા પામ્યો છે.

બે દીવસથી પાણીની આવક 21,000 ક્યુસેક્સ નોંધાઇ છે.
બે દિવસ પહેલા પાણીની સપાટી 119.23 મીટર હતી આજે 15 મિટરનાં વધારા સાથે 119.38 મિટરે પહોંચી છે.હાલ ડેમમાં 1100 mcm કરતા વધુ જથ્થો હાલ સંગ્રહીત થયેલો છે.ગત વર્ષે પાણીની સપાટી આ સમયે 108 મીટરે પહોંચી હતી ત્યારે આજે પાણીની સપાટી 119.38 મિટર હોય ગત વર્ષ કરતા સ્થિતિ ઘણી સારી છે.એટલે આ વર્ષે પાણીની સહેજે તકલીફ નહીં પડે.કેનાલમાં 5000 ક્યુસેક્સ પાણી છોડાઈ રહ્યું છે.
",ખેડૂતો આનંદો! ભરઉનાળે સરદાર સરોવર ડેમમાં થયો ચમત્કાર
"સુરતમાં (Surat) રાત્રી કર્ફ્યું હોવા છતાં પણ ચોરી, લુંટફાટ, હત્યા જેવી ઘટનાઓ સામે આવી રહ્યી છે. ત્યારે ખટોદરામાં બંગલામાંથી મોડી રાત્રે7 લાખની રોકડ ચોરી ચોરો ફરાર થઇ ગયા હતા. જો કે ચોરીની આ સમગ્ર ઘટના સીસીટીવી (CCTV)માં કેદ થઇ ગઈ હતી. જો કે બનાવની જાણ થતા પોલીસ કાફલો ઘટના સ્થળે દોડી આવ્યો હતો. અને ખટોદરા પોલીસે આરોપીઓને ઝડપી પાડવાના ચક્રો ગતિમાન કર્યા છે.
સુરતમાં મોડી રાતે કર્ફ્યૂ લાગી જતા કોઈપણ વ્યક્તિની અવરજવર શક્ય રહેતી નથી. જો કે એવા સમયમાં પણ ચોરી લુંટફાટ, હત્યા જેવી ગામ,ભીર ઘટના બને તે ચોકાવનારી વાત છે. ત્યારે ખટોદરા (Khatodara) વિસ્તારમાં કર્ફ્યૂ દરમિયાન ચોરી થવાની ઘટના સામે આવી છે. મોડી રાત્રે ચોર હાથફેરો કરીને નાસી ગયા હતાં. સમગ્ર ઘટના CCTVમાં કેદ થઇ ગઈ હતી.
ખટોદરા વિસ્તારમાં આવેલા બંગલામાં પ્રવેશીને રૂપિયા 7 લાખની રોકડ ચોરી કરી હોવાનું જાણવા મળ્યું છે. મહત્વની બાબત એ છે કે, રાત્રે કર્ફયૂના સમયે પણ તસ્કરો પોલીસને ચકમો આપીને ઘટનાને અંજામ આપવામાં સફળ થઇ રહ્યા છે. બંગ્લામાં ચોરી થઈ હોવાનું જાણવા મળતા CCTV ફૂટેજ જ તપાસવામાં આવ્યા હતાં.
ફરી ચડ્ડીધારી ગેંગના આતંક કર્ફ્યું દરમ્યાન બંગલામાંથી કરી લાખ્ખોની ચોરી : સીસીટીવી ફૂટેજ આવ્યા સામે pic.twitter.com/PRx3HG7EJ0
બંગ્લાના માલિકે પોલીસને ઘટના વિશેની માહિતી આપતા પોલીસના ઉચ્ચ અધિકારીઓનો કાફલો ઘટનાસ્થળે પહોંચ્યો હતો. સમગ્ર ઘટનાની તપાસ કરતા CCTV ફૂટેજના ચોરી કરવા આવનાર ઇસમો ઝડપાયા હતાં. CCTV ફુટેજમાં ઘરમાંથી ચોરી કરીને બહાર નીકળતા 7 જેટલા ઈસમો દેખાયાં હતાં. પોલીસ સૂત્રોના કહેવા પ્રમાણે ચડ્ડીધારી ગેંગે ઘટનાને અંજામ આપ્યો હોવાનું CCTVમાં દેખાય છે. CCTVના ફુટેજના આધારે ખટોદરા પોલીસે આરોપીઓને ઝડપી પાડવાના ચક્રો ગતિમાન કર્યા છે.
મોડી રાતે કર્ફ્યૂ લાગી જતા કોઈપણ વ્યક્તિની અવરજવર શક્ય રહેતી નથી. એવા સમયે આ ચડ્ડીધારી બંગલામાં કેવી રીતે પ્રવેશી તે તપાસનો વિષય છે .ચડ્ડીધારી ગેંગના આ તસ્કરો ક્યાંથી આવ્યા હતાં. તે અંગે શોધખોળ શરૂ કરવામાં આવી છે. કર્ફ્યૂના કારણે શેરી મહોલ્લાઓમાં પણ પોલીસ પેટ્રોલિંગ કરી રહી છે. તેમજ રસ્તાઓ પર ઠેર ઠેર ચેકપોસ્ટની માફક અલગ-અલગ પોઈન્ટ ઉપર પોલીસનો બંદોબસ્ત કરવામાં આવ્યો છે.છતાં રાત્રિના સમયે સાત જેટલા ઈસમો એક બંગ્લામાં પ્રવેશી ને ચોરી કરી જાય તો આ બાબતને ખૂબ જ ગંભીરતાથી લેવાની જરૂર છે","સુરત : કર્ફ્યૂ દરમિયાન બંગલામાં ત્રાટકી ચડ્ડી બનીયાનધારી ગેંગ, cctvમાં કેદ થયા ચોર"
"
છેલ્લા કેટલાક દિવસથી રાજ્યમાં સારો એવો વરસાદ થઈ રહ્યો છે. અનેક વિસ્તારોમાં મેઘરાજાએ મહેર કરી છે. તો ગુજરાતીઓનાં મનપસંદ પ્રવાસસ્થળ માઉન્ટ આબુમાં પણ સારો વરસાદ પડી રહ્યો છે. વરસાદના કારણે માઉન્ટ આબુની સુંદરતા ખીલીને બહાર આવી છે.
ઝરણાઓ ખળખળ વહેતા થયા
લીલા વૃક્ષો અને ખળખળ વહેતા ઝરણાથી માઉન્ટ આબુએ નવા વસ્ત્રો ધારણ કરી લીધા છે. રાજસ્થાનના પ્રસિદ્ધ પર્યટક સ્થળ માઉન્ટ આબુમાં ત્રણ દિવસમાં 28 ઈંચ વરસાદ પડ્યો છે. ધમધમોકાર વરસાદ હોવાથી રોડ પણ પાણીમાં વહેતાં થયા છે અને ઝરણાઓ પણ ખળખળાટ વહી રહ્યા છે.
સારા વરસાદથી સહેલાણીઓમાં ઉત્સાહ
ગુજરાતની જેમ રાજસ્થાનમાં પણ આ વર્ષે વરસાદ ખેંચાયો છે, જેથી રાજસ્થાનના મુખ્ય પર્યટક સ્થળ માઉન્ટ આબુમાં આ સમયે ઝરણાઓ વહેતાં નજરે પડે છે. માઉન્ટ આબુમાં વાદળો સાથે પર્યટકો જાણે વાતો કરતા હોય તેવી રીતે વાદળો ડુંગરોની કોતરોમાંથી નીકળતાં હતા, જેથી ઝરણાઓ ખીલખીલાટ વહી રહ્યા છે.
નક્કીલેક ઑવર ફ્લો થાય તેવી સંભાવના
નક્કીલેક ઓવરફ્લો થવાને માત્ર 3.30 ફુટ પાણીની આવક બાકી રહી છે. હજુ વરસાદ સતત વરસે તો નક્કીલેક ઓવરફ્લો થઈ જવાની શક્યતા છે. આ વર્ષે એક તરફ કોરોના મહામારીના લોકડાઉનથી પર્યટકો પણ ખૂબ જ ઓછી માત્રામાં જોવા મળી રહ્યા છે.
જાણો સમગ્ર માહિતી: ક્યાંક ધીમીધારે તો ક્યાંક ધોધમાર વરસાદ વરસ્યો

","માઉન્ટ આબુ જતા પહેલા વાંચી લેજો આ સમાચાર, ત્રણ જ દિવસમાં ખાબક્યો 28 ઈંચ વરસાદ"
"
બિહારમાં બક્સર કેન્દ્રીય જેલમાંથી શુક્રવારે મોડી રાતે ઉમરકેદની સજા ભોગવી રહેલા ચાર કેદીઓ સહિત પાંચ દોષિતો દીવાલ કૂદીને ફરાર થઈ ગયા છે. જિલ્લાધિકારી રમનકુમારે આજે જણાવ્યું કે કેદીઓના ફરાર થવાની ઘટના મોડી રાતે 12વાગ્યાથી 3 વાગ્યા દરમિયાન ઘટી. તેમણે એમ પણ કહ્યું કે જ્યાંથી કેદીઓ દિવાલ કૂદીને ફરાર થયા છે ત્યાંથી લોખંડની છડી, પાઈપ અને ધોતી મળ્યાં છે.

પોલીસ અધિક્ષક ઉપેન્દ્ર શર્માએ કહ્યું કે ફરાર કેદીઓમાં મોતિહારીનો પ્રજિત સિંહ, છપરાનો ગિરિધર રાય, આરાનો સોનું પાંડે અને ઉપેન્દ્ર સિંહ ઉમરકેદની સજા કાપી રહ્યાં હતાં જ્યારે બક્સરના બ્રહ્મપુરના સોનૂ સિંહને 10 વર્ષની કેદની સજા થઈ હતી. જિલ્લાધિકારીએ જણાવ્યું કે આ ઘટનાની તપાસ કર્યા બાદ ઘટનાને લઈને બેદરકારી વર્તનાર જેલ અધિકારીઓની જવાબદારી નક્કી કરવામાં આવશે.
પોલીસ અધિક્ષકે સ્વીકાર્યું કે સુરક્ષામાં છીંડા જોવા મળ્યાં છે અને કહ્યું કે ગાઢ ધુમ્મસના કારણે દોષિતોને ફરાર થવામાં મદદ મળી હોઈ શકે છે. હાલ ફરાર થયેલા કેદીઓને શોધવા માટે આકાશ પાતાળ એક કરવામાં આવી રહ્યાં છે.
",બિહાર: અંધારાનો લાભ લઈ 5 કેદીઓ બક્સર જેલની દિવાલ કૂદીને ફરાર
"
બંગાળી હીરોઈન અને તૃણમુલ કોંગ્રેસની સાસંદ નુસરત જહાંને હવે હોસ્પિટલમાંથી રજા મળી ગઈ છે. તેને શ્વાસ લેવામાં તકલીફ હોવાના કારણે શહેરની અપોલો ગ્લેનીગ્લેસ હોસ્પિટલમાં ભરતી કરવામાં આવી હતી. આ દરમિયાન પુરો સમય તેનો પતિ નિખિલ તેની સાથે જ હતો. જણાવવામાં આવી રહ્યું છે કે હવે તેની હાલતમાં ઘણો સુધારો છે. ડોક્ટરે દવાઓ શરૂ રાખવાની સલાહ આપી છે.
બન્યું એવું કે જ્યારે નુસરતને દવાખાનામાં દાખલ કરવામાં આવી ત્યારે ઘણી વાતો કરવામાં આવી રહી હતી. કોઈએ કહ્યું કે તેને ડ્રગ્સ ઓવરડોજના કારણે દાખલ કરી હતી. તો અમુકનુ કહેવું હતું કે તેણે ઉંઘની ગોળીઓ વધારે ખાઈ લીધી હતી જેના કારણે આવું થયું. પરંતુ હવે આ બધા ઓરોપો પર નુસરતના પરિવારે જવાબ આપ્યો છે અને દરેક અફવાઓનું ખંડન કર્યું છે.
પરિવારે કહ્યું કે, અમને ખબર છે કે લોકોએ નવી નવી અફવાઓ ઉડાવી છે. પરંતુ અમે પરિવારના લોકો આ તમામ વાતોનું પહેલાથી જ ખંડન કરી ચૂક્યા છીએ. નિખિલ રવિવારથી જ નુસરત સાથે હોસ્પિટલમાં છે. તો એક વેબ પોર્ટલમાં એવો પણ ઉલ્લેખ છે કે પતિ નિખિલ જૈનના જન્મદિવસ મનાવ્યા બાદ નુસરતે વધારે માત્રામાં દવા લઈ લીધી જેના કારણે હાલત ખરાબ થઈ ગઈ હતી. દવાખાનાના એક વરિષ્ઠ અધિકારીએ પણ કહ્યું છે કે, નુસરતના સ્વાસ્થયમાં ઘણો સુધારો છે અને હાલમાં તેને રજા આપવામાં આવી છે. તેની દવા ચાલુ રહેશે અને ઘરે આરામ કરવો પડશે.
ઉલ્લેખનીય છે કે, તૃણમુલ કોગ્રેસની સાસંદ અને અભિનેત્રી નુસરત જહાંની તબિયત રવિવારે ખરાબ થઈ હતી. રવિવારે તેને શ્વાસ લેવામાં પણ તકલીફ પડી રહી હતી. માટે તેને ઈમરજન્સીમાં હોસ્પિટલમાં ભરતી કરવી પડી હતી. નુસરત જહાંને આઈસીયુમા દાખલ કરાઈ હતી. હવે તેને સારૂ થઈ ગયું.
આ વીડિયો પણ જુઓ: વડોદરા શહેરમાં ડેન્ગ્યૂનો હાહાકાર

",OMG! નુસરત જહાં ડ્રગ્સની નશેડી હોવાના કારણે હોસ્પિટલમાં દાખલ થઈ હતી? પરિવારે કહ્યું કે…
"
ખટોદરા પોલીસના અમાનુષી અત્યાચારમાં ઓમપ્રકાશે જીવ ગૂમાવ્યો હતો. ઘટનાના તાજના સાક્ષી એવા મૃતકના ભાઇ રામગોપાલે ખટોદરા પોલીસે કંઇ હદે ઓમપ્રકાશને ટોર્ચર કર્યો એની હકીકત બયાન કરતા સૌ કોઇ સ્તબ્ધ થઇ ગયા હતા.
ખટોદરા પોલીસ ઓેમપ્રકાશ, તેના ભાઇ રામગોપલ અને મિત્ર જયપ્રકાશને ચોરી કરી હોવાની શંકાના આધારે ઊંચકી લાવી હતી. ગેરકાયદે ત્રણેયની ગોંધી રાખી લોકઅપમાં પોલીસે બેફામ માર મારતાં ઓમપ્રકાશે દમ તોડી દીધો હતો. કેસમાં પોલીસે ચોરીના ગુનામાં રામગોપાલ અને જયપ્રકાશની ધરપકડ કરી જેલમાં મોકલી આપ્યો હતો. દરમિયાન મૃતક ભાઇ ઓમપ્રકાશની અંતિમક્રિયા માટે કોર્ટે રામગોપાલને જામીન આપ્યા હતા.
કોર્ટના હુકમથી રામગોપાલને પોલીસ જેલમાંથી બહાર તો લાવી પરંતુ સિવિલ હોસ્પિટલને બદલે સીધા ઉમરા સ્મશાનભૂમિ લઇ જવા ધમપછાડા કરતી રહી હતી. રામગોપાલ મીડિયા સમક્ષ મોં ખોલે તો પોલીસનો ક્રૂર ચહેરો બેનકાબ થાય તેમ હોય પોલીસે તેને દૂર રાખવાના પ્રયાસો કર્યા હતા. ભારે દબાણ અને પરિવારજનોના આક્રોશ બાદ પોલીસ રામગોપાલને સિવિલ તો લઇ આવી પણ અહીં મીડિયાને જોઇ પોલીસે ગણતરીની મિનિટોમાં જ ગાડીમાં બેસાડી રામગોપાલને ઉમરા સ્મશાનભૂમિ લઇ ગઇ હતી.અહીં કફનમાં લપેટાયેલા ભાઇ ઓમપ્રકાશને જોઇ રામગોપાલ ધ્રુસકે ધ્રુસકે રડવા લાગ્યો હતો. બાદ તેને હાજર પરિવારજનો અને સમાજના લોકો સમક્ષ પોલીસના સિતમનો પર્દાફાશ કર્યો હતો.
રામગોપાલે જણાવ્યું કે, પુલિસવાલોને મેરે ભાઇ કો બહુત મારા, મૂર્ગા ખાકે ઔર દારૃ-સિગારેટ પીકે વો લોગ રાતભર ભાઇ કો મારત રહે, કપડે નિકાલ કર ઉલ્ટા લટકા કર ભાઇ કો મારા થા, સાત-આઠ લોગ મેરે ભાઇ કો મારતે થે, મેરી નજર કે સામને મેરે ભાઇ કો માર ડાલા, હમે ન્યાય ચાહિયે, મેરી જાન ભી ચલી જાયે ફીર ભી મેં પીછે નહિ હટુંગા.
",…અને ખટોદરા પોલીસના અમાનુષી અત્યાચારની હકીકત જાણી સૌ કોઇ સ્તબ્ધ થઇ ગયા
"મોડાસા,તા. 9 ફેબ્રુઆરી,
2021, મંગળવાર
અરવલ્લી જિલ્લા પોલીસ સબ
સલામત નો પોકાર કરી રહી છે, ત્યારે
જ રાજય સ્ટેટ મોનીટરીંગ સેલ ની ટીમે જિલ્લાના રેલ્લાવાડા નજીક બાતમી ના આધારે
ર્વાચ ગોઠવી દારૂ ભરી રાજયમાં ધૂસતા બે વાહનો જિલ્લા હદ વિસ્તાર માંથી ઝડપી પાડયા
હતા.
આ રેડ દરમ્યાન ઝડપી
પડાયેલ બુટલેગર  અને પાસા ના આરોપી એ પોતે
છેલ્લા દોઢ માસમાં ૨૦ થી ૨૨ વખત જુદાજુદા વાહનોમાં દારૂ ભરી ધનસુરા તાલુકાની શીકા
સ્ટેટ હાઈવે ચોકડી એ પહોંચાડયો હોવાનું જણાવતાં જ ઈસરી, મેઘરજ, મોડાસા રૂરલ,
ટાઉન અને ધનસુરા પોલીસ સહિત જિલ્લા પોલીસની જુદીજુદી એજન્સી ઓની
કામગીરી સામે જ સવાલો ઉઠયા છે. અને આવડો મોટો 
દારૂનો જથ્થો શીકા ચોકડીએ રોહિત નામના બુટલેગર કે જેનો મોબાઈલ નંબર પણ અપાય
છે તે સામે તેમજ આ બુટલેગર ના ગોડ ફાધરો સામે તટસ્થ તપાસ રેન્જ કક્ષાએ થી કરાય તે
જરૂરી બન્યું છે.


ગુજરાત સ્ટેટ મોનિટરીંગ
સેલ (ગાંધીનગર) ની એક ટીમ પોલીસ ઈન્સ્પેકટર આર.બી.પ્રજાપતિ ની રાહબરી હેઠળ ખેડા
જિલ્લાના નડીયાદ ખાતે તપાસ માં જોડાયેલા હતા. આ ટીમને તે સમયે મળેલ બાતમી મુજબ
રાજસ્થાનમાંથી વિદેશી દારૂ ભરેલ વાહનો ઈસરી પોલીસ સ્ટેશનના હદ વિસ્તાર ની બોર્ડર
માંથી રાજયમાં ઘુસાડવામાં આવનાર હોવાની બાતમી આ ટીમ ઈન્સ્પેપકટર ને મળી હતી. આ ટીમ
નડીયાદ થી સીધી રેલ્લાવાડા ધસી આવી હતી અને બાતમી મુજબ ના સ્થળે ર્વાચ ગોઠવી દીધી
હતી. દરમ્યાન રાજસ્થાન માંથી વિદેશી દારૂ ની ૨૭૪૩ ભરેલ વાહનો રાજયમાં ઘૂસ્યા હતા
અને બે વાહનો ઝડપી પડાયા હતા.જયારે એક વાહન લઈ બુટલેગરો ભાગી છુટયા હતા. એક આરોપી
મનીષ ઉર્ફે મંગલા ઝડપી પડાયો હોત. આ ઝડપાયેલ આરોપીએ આ દારૂનો જથ્થો કયા અડ્ડાવાળા
પાસે થી ? કોણા દ્વારા ભરાયો ? તે
સઘળી વિગતો પોલીસને જણાવી હતી. પરંતુ આ દારૂ નો મસમોટો જથ્થો જિલ્લાના ધનસુરા
તાલુકાના શીકા ચોકડી એ પહોંચાડવાનો હોવાનું જણાવતાં જ સનસનાટી ફેલાઈ હતી. વળી આ
ઝડપાયેલ બુટલેગરે છેલ્લા દોઢ માસ દરમ્યાન જુદાજુદા વાહનમાં ૨૦ થી ૨૨ વખત મસમોટો દારૂનો
જથ્થો શીકા ચોકડી એ રોહિત નામના બુટલેગર ને પહોંચાડયો હોવાનું જણાવતાં જ જિલ્લા
પોલીસની કામગીરી સામે જ સવાલો ઉઠયા હતા. આ રોહિત કોણ છે ? તેના
ગોડફાધર કોણ છે ? અને શીકા ચોકડી એ થી આ વિદેશી દારૂનો મોટો
જથ્થો કયાં ? કોણા કહેવા થી લઈ જવાતો હતો ? તેવા તમામ સવાલો સામે ઊંડી તટસ્થ તપાસ કરાય તે જરૂરી બન્યું હતું.    
",દોઢ મહિનામાં 22 વખત દારૂ ભરેલા વાહનો પહોંચાડયાની બુટલેગરની કબૂલાત
"
। ગાંધીનગર ।
લોકડાઉન દરમિયાન સોશ્યલ મિડિયાના પ્લેટફોર્મથી લોક રક્ષક ભરતીમાં મહિલાઓની જેમ સમાન મેરિટથી પુરૂષ ઉમેદવારોની જગ્યાઓમાં પણ વધારો કરવાની માંગણી કરી રહેલા યુવાનો સોમવારે ગાંધીનગરમાં એકત્ર થયા હતા. સરકારી કચેરીઓ ચાલુ થાય તે પહેલા હલ્લાબોલ શરૂ કરતા સલામતીના કારણોસર સચિવાલયના દરવાજા બંધ કરી દેવાયા હતા. કોવિડ-૧૯ની સાંપ્રત સ્થિતિ વચ્ચે પોતાની માંગણીઓ સંદર્ભે રાજ્યભરમાંથી ઉમટેલા ૭૦થી વધુ ઉમેદવારોને પોલીસે જાહેરનામાના ભંગ હેઠળ અટકાયત કરીને કાર્યવાહી શરૂ કરી છે. લોકડાઉનને કારણે અટકી પડેલી મહિલાઓની ભરતી પ્રક્રિયા છેલ્લા ત્રણ અઠવાડિયાથી આગળ વધી રહી છે ત્યારે સોમવારે ફરી એકવાર પુરૂષ ઉમેદવારો પણ ગાંધીનગરમાં ઉતરી પડયા છે. તેમની માંગણી છે કે, સરકારે જે રીતે મહિલાઓની જગ્યા વધારી તેવી જ રીતે પુરૂષ ઉમેદવારોની જગ્યા પણ વધારવી જોઈએ. ૮૦ માકર્સથી વધુ મેરિટ ધરાવતા તમામ પુરૂષોને સમાવી લેવાય એ એક જ માંગણી છે. ઉમેદવારોની દલીલ એ પણ છે કે LRDની નવ હજાર જેટલી ભરતી માટે પોલીસ ભરતી બોર્ડે બે વર્ષ જેટલો સમય વિતાવ્યો છે. તેમાંય પેપરલિક થવાને કારણે આખી પરીક્ષા રદ કરવી પડી છે. ચાલુ વર્ષે પણ સરકારે વધુ જગ્યા માટે ભરતી કરવાનું જાહેર કર્યું છે ત્યારે જેઓ બે-ત્રણ વર્ષથી મહેનત કરીને પોતાની શ્રેષ્ઠતા સાબિત કરી ચૂક્યા છે તેવા કટ ઓફ મેરિટથી નજીકના ઉમેદવારોને સમાવવા મહિલા ઉમેદવારોના સપ્રમાણમાં પુરૂષોની જગ્યા વધારવામાં આવે તેવી રજૂઆત છે.
",ફરી આંદોલન : LRD પુરુષ ઉમેદવારોએ હલ્લો કરતા સચિવાલયના દરવાજા બંધ
"
અમદાવાદના જૂના વાડજ ખાતે રહેતો આરોપી રમેશ (ઉ.વ. ૨૬) ફરિયાદી મનુભાઈ મકવાણાની દીકરી મનીષા (ઉ.વ. ૨૨)ને ત્રણ વર્ષ પહેલાં ભગાડી ગયો હતો. એ પછી આ પ્રેમી પંખીડા પતિ-પત્ની તરીકે રહેતાં હતાં. દરમિયાન આ પરિવારમાં દીકરીનો જન્મ થયો હતો. પતિ રમેશનું પ્રેમિકા સાથેનું વર્તન બદલાયું હતું અને તેણી સાથે મારઝૂડ આચરવાની શરૂઆત કરી હતી.
ગત તા. ૨૨-૦૨-૨૦૧૬ના રોજ રમેશે મનીષાના ચારિત્ર્ય પર બીભત્સ ગાળો ભાંડી તેણી પર કેરોસીન છાંટી દીવાસળી ચાંપી દીધી હતી, સારવાર માટે મનીષાને સિવિલ હોસ્પિટલે લઈ જવાતાં તેનું મોત થયું હતું. વાડજ પોલીસે આરોપીની ૨૮-૦૨-૨૦૧૬ના રોજ ધરપકડ કરી હતી, એ પછી તપાસ પૂર્ણ કરીને કોર્ટમાં ચાર્જશીટ રજૂ કર્યું હતું.
કેસ સેશન્સ કોર્ટમાં કમિટ થયા બાદ કોર્ટે માત્ર બે મહિનાના ટૂંકા ગાળામાં ટ્રાયલ પૂર્ણ કરી ચુકાદો જારી કર્યો હતો. સરકારી વકીલે ૧૨ સાક્ષી અને ૧૬ દસ્તાવેજી પુરાવા રજૂ કર્યા હતા. કેસ પુરવાર થતાં કોર્ટે આરોપીને હત્યા કેસમાં આજીવન કેદ અને પાંચ હજાર રૂપિયાનો દંડ ફટકારતો હુકમ કર્યો હતો.
",અમદાવાદમાં પ્રેમી પતિએ પ્રેમિકાને સળગાવી જીવતી અને પછી…
"
નાગરિક સંશોધન કાયદા (CAA)ને લઈને રાજધાની દિલ્હીમાં કેટલાક ભારે વિરોધ જોવા મળ્યો હતો. હવે આ મામલે એક નવો જ વળાંક આવ્યો છે. ભાજપે દાવો કર્યો છે કે, સીએએને લઈને ચાલી રહેલા વિરોધ પ્રદર્શનો દરમિયાન દિલ્હીના ધારાસભ્ય રહી ચુકેલા શોએબ ઈકબાલના દિકરા મોહમ્મદ ઈકબાલે વડાપ્રધાન નરેન્દ્ર મોદીને ધકમી આપી હતી.
ભાજપના નેતા સંબિત પાત્રાએ માધ્યમો સાથેની વાતચીતમાં કહ્યું હતું કે, મોહમ્મદ ઈકબાલ કે જે શોએબ ઈકબાલનો દિકરો છે અને કાઉન્સિલર પણ છે, તેમણે CAA વિરોધ પ્રદર્શનો દરમિયાન ભાષણમાં કહ્યું હ્તું કે, નરેન્દ્ર મોદી, તમે કેટલા પણ મોટા ના કેમ ના હોય, તમે સાંભળો, આ જામા મસ્જિદના ચોકથી અમે તેમને કહી રહ્યાં છીએ કે અમે એમારી ગરદન કપાવી નાખીશું, પણ શરિયતમાં ઘુષણખોરી શાંખી નહી લઈએ. મોહમ્મદ ઈકબાલ વડાપ્રધાન નરેન્દ્ર મોદીને લઈને માનપૂર્વક નહીં પણ તોછડી ભાષા વાપરે છે.
એક નેતાના દિકરા દ્વારા આપવામાં આ  ધમકી મામલે નારાજગી જાહેર કરતા ભાજપના નેતા સંબિત પાત્રાએ કહ્યું હતું કે, આ કેવા પ્રકારની ભાષા છે? શું હવે દેશ શરીયત અનુંસાર ચાલશે? જાહેર છે કે, શોએબ ઈકબાલ દિલ્હીની મટિયા મહેલ વિધાનસભા બેઠકથી 5 વાર ધારાસભ્ય રહી ચુક્યા છે. તાજેતરમાં જ તેઓ કોંગ્રેસ છોડીને આમ આદમી પાર્ટીમાં શામેલ થયા છે. દિલ્હીના મુખ્યમંત્રી અરવિંદ કેજરીવાલની હાજરીમાં શોએબ ઈકબાલે આપનું સભ્યપદ ગ્રહણ કર્યું હતું.
સંબિત પાત્રાએ આ મામલે વધુમાં કહ્યું હતું કે, દિલ્હીમાં શોએબ ઈકબાલ, જે કોંગ્રેસના મોટા નેતા રહી ચુક્યા છે, તેમના દિકરા મોહમ્મદ ઈકબાલે ગઈ કાલે જ કેજરીવાલ સાથે મુલાકાત કરીને આપ જોઈન કરી છે. આ એ જ શોએક ઈકબાલ છે, જેમણે કોંગ્રેસમાં હતા ત્યારે કહ્યું હતું કે, અરવિંદ કેજરીવાલના રહેવાની જગ્યા માત્ર ને માત્ર જેલ છે. તેમણે એમ પણ કહ્યું હતું કે, શોએબ ઈકબાલને અનેક કેસમાં દોષિત પણ ઠેરાવવામાં આવી ચુક્યા છે.
પાત્રાએ કહ્યું હતું કે, આખા દેશમાં સીએએને લઈને હિંસાનું વાતાવરણ ઉભુ કરવામાં આવી રહ્યું છે. જે દર્શાવે છે કે, તૃષ્ટિકરણની 20-20 મેચ ચાલી રહી છે. આમ આદમી પાર્ટી, કોંગ્રેસ, ટીએમસી, અસદુદ્દીન ઓવૈશીની પાર્ટી એમ બધા સાથે મળીને મુસલમાનોને ભડકાવીએને હિંસા અને ભડકે બાળવાનું વાતાવરણ તૈયાર કરી રહ્યાં છે.
",PM નરેન્દ્ર મોદીને કોંગ્રેસના આ દિગ્ગજ નેતાના પુત્રએ આપેલી ખુલ્લી ધમકી : ભાજપનો આરોપ
"લંડન, તા. 20 મે 2021, ગુરૂવાર
યુનાઇડેટ કિંગ્ડમમાં એક સાથે પાંચ હજારથી વધુ પ્રવાસીઓને સહેલગાહ કરાવી શકે તેવું મહાકાય ક્રુઝ શિપ તૈયાર થયા બાદ નામકરણના કાર્યક્રમ માટે સાઉથમ્પ્ટન ખાતે  આવી પહોંચ્યું ત્યારે તેનું પરંપરાગત રીતે સ્વાગત કરવામાં આવ્યું હતુ અને મોટી સંખ્યામાં લોકો તેને જોવા માટે ઉમટી પડયા હતા.
યુનાઈટેડ કિંગ્ડમના માર્કેટ માટે તૈયાર કરવામાં આવેલું આ સૌથી મોટું ક્રુઝ શિપ છે, જેમાં 17 જેટલા તો પેસેન્જર ડોક તૈયાર કરવામાં આવ્યા છે. આશરે 1,132 ફૂટની લંબાઈ  ધરાવતા આ ક્રુઝ શિપને ચાલુ વર્ષે જ ઉનાળાની સિઝનમાં લોન્ચ કરી દેવામાં આવશે. આ જહાજ લિક્લિફાઈડ નેચરલ ગેસથી ચાલતું બ્રિટનનું સૌપ્રથમ લાઈનર હોવાનો દાવો  તેના સંચાલકોકરી રહ્યા છે. જેના કારણે આ જહાજથી નહિવત્ પ્રદૂષણ થશે.
સામાન્ય રીતે આ પ્રકારના જમ્બો જહાજોને ડિઝન એન્જિન ચલાવતા હોય છે અને તેનાથી ઉત્સર્જિત થતો નાઈટ્રોજન ઓક્સાઈડ પર્યાવરણને નુકસાન પહોંચાડે છે. જર્મનીના  પાપૅનબર્ગમાં તૈયાર થયેલા ક્રુઝ શિપનું વજન 1.86 લાખ ટન છે.
સાઉથમ્પ્ટનના કાંઠે આવી પહોંચેલા વિશાળ ક્રુઝ શિપને વોટર સેલ્યૂટ આપવામાં આવી હતી. જેના પર કેટલાક સંગીતના કાર્યક્રમો યોજાયા હતા. જોકે આ કાર્યક્રમોમાં લોકોને ભાગ  લેવાની મંજૂરી મળી નહોતી , તેનું માત્ર ઓનલાઈન ટેલિકાસ્ટ કરવામાં આવ્યું હતું. બ્રિટનમાં ડોમેસ્ટિક ક્રુઝ શિપ્સને તેની ક્ષમતાના 50 ટકા પ્રવાસીઓ સાથે કામ શરૂ કરવાની છૂટ  આપી દીધી છે.
",પાંચ હજારથી વધુ પ્રવાસીઓની ક્ષમતા ધરાવતા 1.85 લાખ ટનના મહાકાય ક્રુઝ શિપનું સાઉથમ્પ્ટનમાં આગમન
"નવી દિલ્હી : ડુંગળી (Onion)ના ભાવ કાબુમાં લેવા કેન્દ્ર સરકાર (Central Government)એ તમામ પ્રકારની ડુંગળીની નિકાસ પર તાત્કાલિક અસરથી રોક લગાવી છે. ડુંગળીના સતત વધી રહેલા ભાવોની વચ્ચે મોદી સરકાર (Modi Government)એ મોટો નિર્ણય લીધો છે. ડુંગળી નિકાસ (Export) કરવાની નીતિમાં ફેરફાર કરતાં સરકારે બીજા આદેશ સુધી નિકાસ પર પ્રતિબંધ લગાવી દીધો છે. કેન્દ્રીય વાણિજ્ય અને ઉદ્યોગ મંત્રાલય (Union Ministry of Commerce &amp;amp; Industry) મુજબ, તમામ પ્રકારની ડુંગળીના નિકાસ પર તાત્કાલિક અસરથી પ્રતિબંધ મૂકી દીધો છે. જોકે, આની આશા કેટલાક દિવસોથી વ્યક્ત કરવામાં આવતી હતો કે સરકાર ડુંગળીના નિકાસ સંબંધી નીતિ વિશે કોઈ મહત્વપૂર્ણ પગલું ભરી શકે છે.
સમગ્ર દેશમાં ડુંગળીની ઘટ બાદ તેની કિંમતોમાં ભારે ઉછાળો જોતાં તેની નિકાસ પર રોક લગાવવાનો નિર્ણય લેવામાં આવ્યો છે. આ પહેલા કેન્દ્રીય ખાદ્ય આપૂર્ત‍િ મંત્રી રામવિલાસ પાસવાને કહ્યું હતું કે, કેન્દ્રની પાસે પૂરતી માત્રામકાં ડુંગળીનો સ્ટૉક છે અને તેને વિભિન્ન રાજ્યોમાં આપૂર્ત‍િ કરવા જઈ રહી છે, જેથી કિંમતો ઘટશે.
બીજી તરફ, મોદી સરકારે રાજ્યોને ડુંગળી તાત્કાલિક સપ્લાય કરવાનું આશ્વાસન આપ્યું છે. રાજ્યોને કહેવામાં આવ્યું છે કે, જો તેઓ કોઈ પ્રકારની ઘટનો સામનો કરી રહ્યા છે તો પોતાની જરૂરિયાતોની જાણકારી કેન્દ્ર સરકારને મોકલે. પાસવાને ટ્વિટ કરીને કહ્યું હતું કે, કોઈ પણ માત્રાની ડિમાન્ડને તાત્કાલિક પૂરી કરવામાં આવશે.
તમારી પાસે છે 2 LPG સિલિન્ડર તો થઇ જાવ સાવધાન, લેવાઇ શકે છે મોટો નિર્ણય
1 ઑક્ટોબરથી બદલાઇ જશે બૅન્ક ખાતામાં પૈસાની લેવડ-દેવડનો નિયમ",ડુંગળીના ભાવ કાબુમાં લેવા સરકારે તમામ પ્રકારની ડુંગળીની નિકાસ પર તાત્કાલિક અસરથી રોક લગાવી
"અમદાવાદ, ગુરુવાર
ગુજરાતમાં કોરોનાના કેસોમાં સતત વધારો યથાવત્ છે, છેલ્લાં ૨૪
કલાકમાં રાજ્યમાં કોરોનાના નવાં ૪૮૦ કેલ અને શૂન્ય મોત નોંધાયા છે. નવાં ૪૮૦ કેસની
સામે આજે ૩૬૯ દર્દીઓને ડિસ્ચાર્જ કરવામાં આવ્યા છે. આજે સૌથી વધુ સુરતમાં ૧૦૫ અને અમદાવાદમાં
૧૦૧ કેસ નોઁધાયા છે. ગુજરાતમાં અત્યાર સુધીમાં ૧૧,૦૯,૫૧૫
વ્યક્તિઓને કોરોનાની રસીનો પ્રથમ ડોઝ અને ૨,૪૫,૦૧૦ વ્યક્તિઓને
બીજો ડોઝ આપવામાં આવ્યો છે.
આજે સુરતમાં ૧૦૫,
અમદાવાદમાં ૧૦૧, વડોદરામાં
૯૩, રાજકોટમાં
૫૪, જામનગરમાં
૧૭, ગાંધીનગરમાં
૧૧ અને આણંદમાં ૧૦ કેસ નોંધાયા છે.આ સિવાયના તમામ જિલ્લાઓમાં આઠ કે તેથી ઓછાં કેસ
નોંધાયા છે. આજે ભાવનગર, પાટણ, સુરેન્દ્રનગર, પોરબંદર અને તાપી
એમ પાંચ જિલ્લાઓમાં કોરોનાના એકપણ કેસ નોંધાયા નથી. આ ઉપરાંત આજે રાજ્યમાં એકપણ
કોરોના દર્દીનું મૃત્યુ થયું નથી. 


નવાં ૪૮૦ કેસોની સામે આજે ૩૬૯ દર્દીઓને ડિસ્ચાર્જ કરવામાં
આવ્યા છે અને ડિસ્ચાર્જનો કુલ આંક ૨,૬૪,૫૬૪ થયો છે.
ઉલ્લેખનીય છે કે હવે ડિસ્ચાર્જના પ્રમાણમાં પણ ઘટાડો નોંધાઇ રહ્યો છે. આજથી એક
મહિના પહેલાં એવી પરિસ્થિતિ હતી કે રોજ નવાં નોંધાતા કેસોની સરખામણીએ ડિસ્ચાર્જની
સંખ્યા વધુ રહેતી હતી પણ હવે નવાં કેસોની સામે ડિસ્ચાર્જની સંખ્યા ઘટી રહી છે.
ગુજરાતમાં અત્યારે એક્ટિવ કેસોની સંખ્યા ૨૭૪૯ છે. જેમાંથી ૪૦ દર્દીઓ વેન્ટિલેટર પર
અને ૨૭૦૯ દર્દીઓ સ્ટેબલ છે.
",કોરોનાના કેસોમાં સતત વધારો : ૨૪ કલાકમાં નવાં ૪૮૦ કેસ
"
અમદાવાદ સહિત સમગ્ર રાજ્યમાં સાધુબાવાઓની કામલીલાઓ એક પછી એક વાયરલ થઈ રહી છે. ઈડરના પાવાપુરી તીર્થના બે જૈન સાધુઓની કામલીલા વાયરલ થયા બાદ વડતાળ સ્વામિનારાયણ મંદિરના સાધુની કામલીલા વાયરલ થઈ છે. વડતાળ સ્વામિનારાયણ મંદિર ફરી એકવાર વિવાદોમાં સપડાયું છે. વડતાળ સ્વામિનારાયણ મંદિરના સાધુ ભક્તિ કિશોર સ્વામી સાધુની પ્રાઈવેટ ચેટિંગ વાયરલ થતાં હોબાળો મચી જવા પામ્યો છે. ભક્તિ કિશોર સ્વામીએ પોતાના મોબાઈલથી એક મહિલા સાથે બીભત્સ ચેટિંગ કર્યું હોવાની માહિતી સામે આવી છે. સાધુ અને મહિલાની પ્રાઈવેટ ચેટિંગના સ્કિનશોર્ટ હાલ સોશિયલ મીડિયામાં વાયરલ થતા વડતાળ સ્વામિનારાયણ મંદિર પર એક મોટો દાઘ લાગ્યો છે.

આ વિશે મળતી માહિતી પ્રમાણે, વડતાળ સ્વામિનારાયણ મંદિરના સાધુએ ભગવો પહેર્યો હોવા છતાં તેમને સંસારની મોહમાયા છૂટતી નથી તેવા એક કિસ્સામાં સંસારી મહિલા સાથે તેમની કામલીલાનો પ્રદાર્ફાશ થયો છે. વડતાળ સ્વામિનારાયણ મંદિરના ભક્તિ કિશોર સ્વામી સાધુની પ્રાઈવેટ ચેટિંગ સોશિયલ મીડિયામાં વાયરલ થઈ છે. ભક્તિ કિશોર સ્વામી મહિલા સાથે બીભત્સ ચેટિંગ કરતા રંગેહાથે ઝડપાયા છે, એટલું જ નહીં ચેટિંગમાં મોકલેલા ફોટામાં અન્ય એક સાધુ મહિલાના કપડામાં દેખાતા મોટો પ્રશ્નો સર્જાયા છે. મંદિરની અંદર શું ચાલી રહ્યું છે તે લોકમુખે અલગ અલગ અટકળો ચાલી રહી છે.


વડતાળ સ્વામિનારાયણ મંદિરના ભક્તિ કિશોર સ્વામીના મહિલા સાથે તેમના ફોટો પણ વાયરલ થયા છે. સ્વામિનારાયણ સાધુનું નામ ત્યાગ વલ્લભ છે, પરંતુ ભગવો પહેર્યો હોવા છતાં તેઓ મહિલાનો ત્યાગ કરી શક્યા નથી. આ ઘટના પછી સંસાર છોડીને સાધુ બનેલા આવા પાંખડી લોકોને લઈ અનેક સવાલો ઉભા થઈ રહ્યા છે જો તેઓ સંસારની મોહમાયા છોડી ના શકતા હોય તો મંદિરોમાં રહીને વૈભવી એશોઆરામની જિંદગી જીવી મહિલાઓ સાથે કામલીલા કરવાનો શું મતલબ છે ?
એટલું જ નહીં, વડતાળ સ્વામિનારાયણ મંદિરના ભક્તિ કિશોર સ્વામી સાધુના પ્રાઇવેટ ચેટિંગ વાયરલ થયું છે જેમાં સાધુ મહિલા સાથે એટલી હદે ગંદી વાતો કરે છે કે સાંભળી કે વાંચીને ધ્રુણા ઉપજે તેમ છે. સ્વામિનારાયણ મંદિરના ભક્તિ કિશોર સ્વામી ખુલ્લેઆમ મહિલાની સાથે અંગતપળો માણવાની પણ વાતો કરે છે. બીજા એક સાધુ મહિલાના કપડામાં શોભી રહ્યા છે. એટલું જ નહીં, મહિલા સાથે તેમના ફોટો પણ વાયરલ થયા છે. સાધુના ભગવા કપડા ઉતારી મહિલાના કપડામાં સાધુ શું કરી રહ્યા છે? તે એક મોટો પ્રશ્ન સર્જાયો છે. આ સાધુનું નામ ત્યાગ વલ્લભ છે, પણ મહિલાનો ત્યાગ કરી શક્યા નથી. ઘર સંસાર છોડીને સાધુ બનેલા પાંખડીઓ હાલ હિન્દુ ધર્મના સંસ્કાર ભૂલ્યા છે.
જુઓ આ પણ વીડિયો: અમદાવાદમાં વધુ 7 વિસ્તાર માઈક્રો કન્ટેઈન્મેન્ટ જાહેર
","વડતાલ સ્વામિનારાયણ મંદિરના સાધુની કામલીલા વાયરલ, મહિલાની સાથે અંગતપળો માણવાની માંગણી કરી"
"
લોકસભાની ચૂંટણીમાં કારમી હાર બાદ કોંગ્રેસ પાર્ટીમાં બધુ બરાબર નથી થઈ રહ્યું. સંજય સિંહ, ભુવનેશ્વર કલીતા જેવા રાજ્યસભા સાંસદોએ જ્યાં પાર્ટીથી રાજીનામું આપ્યું છે. ત્યારે બીજી તરફ કર્ણાટક અને ગોવા જેવા રાજ્યોમાં પાર્ટીને ભારે વિરોધનો સામનો કરવા પડ્યો છે. જમ્મુ-કાશ્મીરમાં આર્ટિકલ 370 મુદ્દે પણ પાર્ટીમાં મતભેદ જોવા મળ્યા છે. ત્યારે હવે હરિયાણામાં પણ વિધાનસભાની ચૂંટણીમાં પાર્ટીને ભારે નુકસાન થવાની સંભાવનાઓ ઉદભવી રહી છે.
હરિયાણાના કદાવર અને ભૂતપૂર્વ મુખ્યમંત્રી ભૂપેન્દ્ર સિંહ હુડ્ડાએ રવિવારે રોહતક ખાતે એક રેલી કરી. જોકે આ રેલીના માધ્યમથી તેમને ન માત્ર શક્તિ પ્રદર્શન કર્યું પરંતુ આક્રમક વલણ અપનાવી તેમની જ પાર્ટી પર આકરા પ્રહાર પણ કર્યા અને કહ્યું કે કોંગ્રેસ માર્ગ ભૂલી ગઈ છે. પોતાની જ પાર્ટી કોંગ્રેસ પર નિશાન સાધતા હુડ્ડાએ કહ્યું કે,‘કોંગ્રેસ માર્ગ ભૂલી ગઈ છે. મારા માટે દેશ પહેલા છે.’ તેમણે આર્ટીકલ 370 મુદ્દે પોતાની જ પાર્ટી પર નિશાન સાધ્યો.
<>
હુડ્ડાએ જણાવ્યું કે,‘સરકાર જ્યારે કંઈક સારું કરે છે તો આપણે તેનું સમર્થન કરીએ છીએ. અમારા કેટલાક સાથીઓએ કલમ 370નો વિરોધ કર્યો છે. મારી પાર્ટી માર્ગ ભૂલી ગઈ છે. આ એ કોંગ્રેસ નથી જે પહેલા હતી. જ્યારે વાત દેશભક્તી અને આત્મસન્માનની આવે છે તો હું કોઈ સમાધાન નહીં કરું.’ વધુ ઉમેરતા તેમણે કહ્યું કે,‘હું આર્ટિકલ 370ને હટાવવાના પક્ષમાં છું.’ સાથે તેમને હરિયાણા સરકાર પર પ્રહાર કરતા કહ્યું કે,‘હું હરિયાણા સરકારને આ પૂછવા માંગું છું કે છેલ્લા પાંચ વર્ષોમાં તેમને શું કામ કર્યું.’ તેમને કહ્યું કે,‘2014માં હરિયાણાનું દેવું 60 હજાર કરોડ હતું જે વધીને હવે 1.70 લાખ કરોડ સુધી પહોંચ્યું છે. સરકારે કોઈ કામ કર્યું નથી.’
આ વીડિયો પણ જુઓ: થોડા વરસાદમાં રાજકોટના રોડ રસ્તા ધોવાયા

",હરિયાણામાં પણ કોંગ્રેસ સંકટમાં? ભૂપેન્દ્ર સિંહ હુડ્ડાએ પોતાની જ પાર્ટી પર કર્યા આકરા પ્રહાર
"
ભુવનેશ્વર, તા ૪
ભારતીય જનતા પક્ષને ઓરિસામાં બૂથ સ્તરે મજબૂત કરવાના ઇરાદાથી સોમવારે મોડી રાત્રે ભુવનેશ્વર પહોંચેલા પક્ષના રાષ્ટ્રીય અધ્યક્ષ અમિત શાહે તેમના કાર્યક્રમની શરૂઆત પણ એવા જ અંદાજથી કરી હતી. મંગળવારે મુખ્યપ્રધાન નવીન પટનાયકના મતદારક્ષેત્ર કહો કે બીજુ જનતા દળના ગઢ ગણાતા ગંજામમાં જઈ શાહે બીજુ પટનાઇકને સીધો પડકાર ફેંક્યો છે. અમિત શાહે સ્પષ્ટ શબ્દોમાં કહ્યું કે, ૨૦૧૯માં ઓરિસામાં ભારતીય જનતા પક્ષ બે તૃતીયાંશ બહુમતી સાથે સરકાર બનાવશે.  ગંજામના બરહમપુર હુગલાપાટામાં આયોજિત ‘મેરા બૂથ, સબસે મજબૂત’ કાર્યક્રમમાં ભાગ લેતા અમિત શાહે કહ્યું કે, મેં બૂથ સ્તરે કામ કર્યું છે અને નીચલા સ્તરના લોકોની લાગણી અને તેમની વાતોને હું સારી રીતે સમજું છું.
દલિત નવીનના ઘરે કર્યું ભોજન
અમિત શાહે હુગલાપટા ગામમાં એક ગરીબ પરિવાર નવીન સ્વાંઇના ઘરે બપોરનું ભોજન કર્યું હતું. તેમને જમવામાં ભાત, દાળ, શાક, સંતુલા, ભજા પીરસવામાં આવ્યું હતું. ભાજપના રાષ્ટ્રીય અધ્યક્ષ એના ઘરે જમવા આવી રહ્યા હોવાનું જાણી નવીન પરિવારમાં ખુશીનો માહોલ ફેલાઈ ગયો.
","ઓડિશા જીતવા અમિત શાહનો નારો : મેરા બૂથ, સબસે મજબૂત"
"
કિંમતી સામાનોની ચોરીના ઘણા કિસ્સા તમારી જાણમાં આવ્યા હશે, પરંતુ કર્ણાટકના ચિકમંગલુરુમાં ચોરીનો એક અનોખો કિસ્સો બહાર આવ્યો છે. કહેવાય છે કે અહીં ગાયના છાણની ચોરી થઈ છે. આશ્ચર્યની વાત તો એ છે કે ચોરીના આ કેસમાં પોલીસે એક સરકારી કર્મચારીને ગિરફતાર કર્યો છે.
ચિકમંગલુરુ જિલ્લાના બિરૂર પોલીસ મથકના સીપીઆઇ સત્યનારાયણ સ્વામીએ જણાવ્યું કે પશુપાલન વિભાગના જોઇન્ટ ડાયરેક્ટરે ગાયના છાણની ચોરીના કેસમાં એફઆઇઆર દાખલ કરાવી હતી. તેમણે ફરિયાદ કરી હતી કે મૃતમહલ કવલના સ્ટોકમાં છાણ રાખવામાં આવ્યું હતું,જ્યાંથી 35-40 ટ્રેક્ટર છાણની ચોરી થઈ ગઈ હતી. આ છાણની કિંમત 1.25 લાખ રૂપિયા હતી.
તપાસ પોલીસે પશુપાલન વિભાગના સુપરવાઇઝરને ગિરફતાર કર્યો છે. તે સાથે જ જે વ્યક્તિની જમીન પર ચોરીનું છાણ જોવા મળ્યું હતું, તેની વિરુદ્ધ એફઆઇઆર દાખલ કરાઈ છે. પોલીસે જપ્ત કરેલું છાણ પશુપાલન વિભાગના અધિકારીઓને સોંપી દીધું છે.
ખાતર માટે ગૌમૂત્ર અને છાણની મોટી માગ
યાદ રહે કે ગાયનું છાણ અને ગૌમૂત્ર ખેતીવાડીમાં ઉપયોગમાં લેવાય છે. તેનો ઉપયોગ દેશી ખાતર બનાવવામાં પણ થાય છે. રાજ્યમાં ગૌમૂત્ર અને ગાયના છાણની ઘણી માગ છે. એ ઉપરાંત આયુર્વેદમાં પણ ગાયના છાણની માગ રહે છે. વિશેષજ્ઞાો માને છે કે ગૌમૂત્ર અને ગાયના છાણનો ખેતરોમાં ઉપયોગ કરવાથી પાકનું ઉત્પાદન સારું થાય છે.
",લો બોલો! ચોરોએ ગાયના છાણને પણ ના છોડ્યું
"
આણંદ ચોકડી પાસે અપક્ષ કાઉન્સિલર પ્રજ્ઞેશ પટેલ પર 13 જાન્યુઆરી,2017ના રોજ ફાયરિંગ થવાની ઘટનાથી ચકચાર મચી ગઈ હતી. કાઉન્સિલર પર અજાણ્યા શખ્સોએ ધડાધડ ચાર રાઉન્ડ ફાયરિંગ કર્યું હતું. જેમાં ATS અને ગુપ્તચર વિભાગ દ્ગારા આરોપી ચંદ્રેશ પટેલની થાઈલેન્ડથી ધરપકડ કરવામાં આવી હતી અને તેને કાલે મોડી રાતે અમદાવાદ લઈ આવવામાં આવ્યો છે. ચંદ્રેશ પટેલે ગેંગસ્ટર રવિ પુજારીના શાર્પશૂટર સુરેશ પિલ્લયને સોંપારી આપી હતી.



કઈ રીતે થયું હતું ફાયરીંગ
બોરસદના અપક્ષ કાઉન્સિલર પ્રજ્ઞેશ પટેલ આણંદ ચોકડી પાસેથી પસાર થઈ રહ્યા હતા. ત્યારે બાઈક પર અચાનક ધસી આવેલા અજાણ્યા શખ્સોએ પ્રજ્ઞેશ પર ફાયરિંગ કર્યું હતું. આ શખ્સોએ પ્રજ્ઞેશ પટેલ પર ચાર રાઉન્ડ ફાયરિંગ કર્યું હતું. ફાયરિંગ બાદ બાઈકસવાર ફરાર થઈ ગયા હતા. પંરતુ ફાયરિંગથી પ્રજ્ઞેશ પટેલ ગંભીર રીતે ઘવાયા હતા. જેમને તાત્કાલિક વડોદરાની સ્ટર્લિંગ હોસ્પિટલમાં ખસેડવામાં આવ્યા હતા.
આ પહેલા ચાર શખ્સોની થઈ હતી ધરપકડ
બોરસદના કાઉન્સીલર પર ફાયરિંગ મામલામાં ગુજરાત એટીએસ અને આણંદ પોલીસે ચાર શખ્સોની ધરપકડ કરી હતી. પોલીસે સુરેશ પાન્ડયન પિલ્લાઈ, શબબીર અહેમદ મોમીન,શ્યામગીરી અને ઘનશ્યામગીરીની ધરપકડ કરી હતી. આ ઘટનામાં ચંદ્રેશ પટેલની સંડોવણી સામે આવી હતી. ઉલ્લેખનીય છે કે કાઉન્સીલર ઈલેક્શન સમયે પ્રજ્ઞેશ પટેલ અપક્ષ ઉભા રહેતા પોતાની માતા હારી ગયા હોવાનું ચંદ્રેશને મનદુઃખ હતું સાથે સાથે થોડા સમય પહેલા પ્રજ્ઞેશના ભાઈ સંકેતે ચંદ્રેશને માર માર્યો હતો. આ મામલે પકડાયેલ પ્રજ્ઞેશ પટેલને અમદાવાદ લાવવાની તજવીજ શરૂ કરી દેવામાં આવી છે.
",કાઉન્સિલરના મોતની સોપારી આપનાર ચંદ્રેશને થાઈલેન્ડથી દબોચ્યો
"
વિવાદાસ્પદ નિવેદનોને કારણે ચર્ચામાં છવાયેલા રહેતા રાજસ્થાન ભાજપના ધારાસભ્ય ભવાનીસિંહ રાજાવતે મોટી નોટો રદ થવા મુદ્દે પોતાના જ પક્ષ માટે મુશ્કેલીના મંડાણ કર્યા છે. ગઈકાલે બુધવારે વાયરલ થયેલા વીડિયોમાં રાજાવતે કહ્યું છે કે અંબાણી અને અદાણીને મોટી નોટો રદ થવા વિશે આગોતરી જાણ હતી. બંને ઉદ્યોગપતિઓને આ અંગેના સંકેત આપી દેવાતાં તેમણે અગાઉથી તેમનું કામ આટોપી લીધું હતું.


વીડિયોમાં રાજાવતે કહ્યું હતું કે નવી નોટોની ગુણવત્તા થર્ડ કલાસ છે. સ્પર્શ કરતાં જ નકલી હોય તેમ લાગે છે. પેટ્રોલના ભાવની જેમ એકાએક કહી દેવાય છે કે આજ રાતે 12 વાગ્યાથી રૂ. 500 અને રૂ. 1000ની નોટો બંધ થઈ જશે. આને બદલે એવું કહી શકાતું હતું કે એક મહિના અથવા 15 દિવસ પછી આમ થશે. પ્રથમ આમ થશે પછી આવું થશે.


જોકે રાજાવતે સ્પષ્ટતા કરતાં કહ્યું હતું કે તેમણે આવું કાંઈ કહ્યું નથી. વીડિયોમાં કાપકૂપ કરાઈ છે. કાવતરાંના ભાગરૂપે આમ કરાયું છે.
બીજીબાજુ ભાજપના રાજસ્થાન એકમના વડા અશોક પરનામીએ જણાવ્યું હતું કે રાજાવતના જણાવ્યા અનુસાર તેમણે આવું નિવેદન કર્યું નથી. જો તેમણે નિવેદન કર્યું હશે તો સો ટકા તેમની સામે કાર્યવાહી કરાશે.
અગાઉ પણ રાજાવતે વિવાદાસ્પદ નિવેદનો કર્યા છે.
-ઓગસ્ટ 2011­: વિધાનસભામાં શાસક પક્ષની દિશામાં ચંપલ ફેંકવાનો આક્ષેપ, એક વર્ષ માટે ગૃહમાંથી કરાયા હતા સસ્પેન્ડ.
-મે 2016: કોટામાં પ્રિન્સ હત્યાકાંડ પછી બોલ્યા હતા કે બિહારીઓને લીધે ગુનાખોરીમા વધારો થયો છે. તેમને હાંકી કાઢો.
-સપ્ટેમ્બર 2016: વસતિમાં ધસી આવતાં મગરોને નદીમાં ના નાખો, તેમને ગોળી મારી દો.
ડિસેમ્બર 2014: વાયરલ થયેલા વીડિયોમાં રાજાવત સ્થાનિક ચૂંટણીમાં મતદારોને ધમકી આપે છે કે ભાજપના ઉમેદવારોને મત આપો નહીં ઘર ખાલી કરાવી દેવાશે.
-જૂન 2015: હેલમેટ પહેરનારાઓ મુર્ખા છે. તે ફરજિયાત ના હોવી જોઈએ.
-જૂન 2015: પોલીસ વર્કશોપમાં કહ્યું હતું કે હું હેલમેટનો જોરદાર વિરોધી છું. તેનાથી વાળ વિખરાય છે. વર્તન પણ ખરાબ થાય છે. તેના લાભ ઓછા અને નુકસાન વધારે છે.
2015: પાણી પુરવઠા અધિકારીઓ સાથેની બેઠકમાં ડીસીએમ ક્ષેત્રમાં પાણીના ઓછા પુરવઠા અને નવા કોટામાં વધારે પુરવઠા અંગે જણાવ્યું હતું કે જો ડીસીએમ ક્ષેત્રમાં પાણીની પાઈપ લાઈનના વાલ્વ બંધ કરી દેવાશે તો હું અધિકારીઓના હદયના વાલ્વ બંધ કરી દઈશ.
",અદાણી અને અંબાણીને મોટી નોટો રદ થવાની હતી આગોતરી જાણ
"
દેશમાં કોરોના (Corona)ની બે વેક્સીન (Vaccine)ને મંજૂરી મળ્યા બાદ જોરદાર રાજકારણ ગરમાયું છે. એકબાજુ ઉત્તર પ્રદેશ (Uttarpradesh)ના પૂર્વ મુખ્યમંત્રી અખિલેશ યાદવ (Akhilesh Yadav) એ વેક્સીન લેવાની ના પાડી દીધી અને તેનું કારણ જણાવ્યું કે આ તો ભાજપની વેક્સીન છે. તો બીજીબાજુ બિહાર (Bihar)માં કોંગ્રેસના ધારાસભ્ય અજીત શર્મા (Ajit Sharma) એ પણ હવે ઉંબાડિયું કર્યું છે.
કોંગ્રેસના ધારાસભ્ય દળના નેતા અજીત શર્મા એ માંગણી કરી છે કે જે રીતે રસીને લઇ પ્રજાનો વિશ્વાસ જીતવા માટે રૂસ અને અમેરિકાના રાષ્ટ્રપતિ એ પહેલાં રસી લીધી હતી તેવી જ રીતે દેશના વડાપ્રધાન નરેન્દ્ર મોદીએ પણ કોરોનાની પહેલાં રસી લેવી જોઇએ જેથી કરીને પ્રજાની વચ્ચે તેને લઇ વિશ્વાસ વધે.
અજીત શર્માએ માંગણી કરી છે કે વડાપ્રધાન મોદીની સાથે ભાજપના વરિષ્ઠ નેતા પણ કોરોનાની રસી સૌથી પહેલાં લે જેથી કરીને લોકોની વચ્ચે રસીને લઇ વિશ્વાસ ઉભો થાય. તેમણે કહ્યું કે નવા વર્ષમાં બે વેક્સીન આવી છે. આ ખુશીની વાત છે પરંતુ તેને લઇ લોકોની વચ્ચે શંકા પણ છે. આ શંકાને દૂર કરવા માટે જે રીતે રશિયા અને અમેરિકાના રાષ્ટ્રાધ્યક્ષે પહેલાં રસી લઇ લોકોનો વિશ્વાલ વધાર્યો છે, મારું માનવું છે કે વડાપ્રધાન મોદી અને ભાજપના સૌથી વરિષ્ઠ નેતાઓએ પણ પહેલાં રસી લઇ લોકોનો વિશ્વાસ જીતવો જોઇએ.
કોંગ્રેસને પણ શ્રેય મળવો જોઇએ

અજીત શર્માએ ભાજપ પર પ્રહારો કરતાં કહ્યું કે રસી આવ્યા બાદ ભાજપ ચારેય બાજુ ઢંઢેરો પીટીને ખુશી મનાવી રહ્યું છે. દેશમાં આવેલી વેક્સીનનો શ્રેય કોંગ્રેસને પણ મળવો જોઇએ. કારણ કે સીરમ ઇન્સ્ટિટ્યુટ અને ભારત બાયોટેક બંને કંપનીઓ કોંગ્રસના જમાનામાં જ સ્થાપિત થઇ હતી.
આ વીડિયો પણ જુઓ : વેક્સીનેશનમાં ભારતીયોને પ્રાથમિકતા

",કોરોનાની રસી માટે પ્રજાનો વિશ્વાસ જીતવા કોંગ્રેસના નેતાએ કરી વિચિત્ર માંગણી
"અમદાવાદઃ ડોન લતીફના પુત્ર મુસ્તાકે રઈસ ફિલ્મના મુદ્દા પર શાહરૂખખાન અને અન્ય સાત સામે સિટી-સિવિલ કોર્ટમાં રૂ. 101 કરોડનો માનહાનિનો દાવો કરેલો છે.આ અરજીના મુદ્દે, જવાબ રજૂ કરવા માટે શાહરૂખખાન અને અન્ય પક્ષકારોએ જવાબ રજૂ કરવા માટે સમયની માગ કરી છે.આ અરજી પર વધુ સુનાવણી 30 મેના રોજ હાથ ધરાશે.
ભૂતકાળમાં સુનાવણી બાદ, સિટી-સિવિલ કોર્ટે શાહરૂખ ખાન, ગૌરીખાન અને અન્યને નોટિસ ફટકારેલી છે.સિટી સિવિલ કોર્ટમાં અરજદારના વકીલની રજૂઆત હતી કે, શાહરૂખ ખાનની આવનારી ફિલ્મની વિષય વસ્તુ લતીફના જીવન સાથે મળતી આવે છે.આ ફિલ્મમાં લતીફના વિશે એવી ખોટી વાતો કહેવામાં આવી છે કે, જે લતીફે ક્યારેય કરી જ નથી.જેના લીધે, લતીફના પરિવારની શાખને પણ અસર થશે.મહત્વનુ છે કે, શાહરૂખ ખાનની આવનારી ફિ્લ્મ રઈસનુ શૂટિંગ અમદાવાદના વિવિધ સ્થળો પર કરવામાં આવેલુ છે.
કોણ હતો અબ્દુલ લતીફ
અમદાવાદમાં રહેતો અબ્દુલ લતીફ વીશે કહેવાય છે કે, દેશી દારૂ વેચતા વેચતા તેણે ક્રાઇમની દુનિયામાં પગ મુક્યો હતો. કમાણી વધતા લતીફે શહેરના ગુંડાઓને પોતાની ગેંગમાં સામેલ કરી લીધા હતા. લતીફે હથિયાર સપ્લાય કરવાવાળા શરીફ ખાન સાથે હાથ મીલાવી દારૂ સાથે હથિયારોની તસ્કરી શરૂ કરી હતી. અને કેટલાક વર્ષોમાં લતીફ ગેંગસ્ટર બની ગયો હતો.
કહેવાય છે કે, અબ્દુલ લતીફના ધંધામાં વચ્ચે આવનાર લોકોનું ્પહરણ અને હત્યા પણ કરી દેવાતી હતી.80ના દાયકામાં ગુજરાતમાં લતીફના નામની ધાક હતી. ધીરે ધીરે લતીફ સામે હત્યા અને અપહરણના મામલા વધતા ગયા. પોલીસ મથકમાં 40થી વધુ હત્યા અને અપહરણના ગુનામાં વોન્ટેડ બની ગયો હતો.1993માં થયેલ મુંબઇના બોમ્બ ધડાકામાં પણ લતીફની સંકાસ્પદ ભુમિકા મનાય છે.","રઈસ ફિલ્મ સામેનો રૂ. 101 કરોડનો દાવો,શાહરૂખખાન અને અન્ય પક્ષકારોએ જવાબ રજૂ કરવા માગ્યો સમય"
"સુરત : કહેવાય છે ને કે મોત ક્યાંથી અને કેવી રીતે આવે છે તે કોઈ નથી જાણતુ, આવી એક ઘટના સુરતમાં બનવા પામી છે. સુરતના ઉધના વિસ્તારમાં આવેલા એક ઝૂંપડામાં રહેતો યુવાન આજે રાત પાલી નોકરી કરી ઘરે આવીને શાંતીથી સૂઈ રહ્યો હતો, ત્યારે બાજુમાં આવેલ મિલની ચીમની તેના પડતા તે દબાઈ ગયો હતો અને તેને બહાર કાઢી સારવાર માટે હોસ્પિટલ ખાસેડતા તેનું કરુંણ મોત થયું છે.
સુરતમાં આજે એક એવી કરુણ ઘટના બની છે તે સાંભળીને ભલ ભલાનાં રુંવાડા ઉભા થઇ જશે. ઉધના રોડ નંબર 7 પર એક ક્રિશ્ના ડાઈંગ મિલ આવેલી છે, આ મિલ વર્ષો જૂની છે. જોકે આ મિલમાં ધુમાડા બહાર જાય તે માટે એક ચીમની ઉભી કરવામાં આવી હતી. આ ચીમની અકસ્માતથી કોઈના પર પડે નહીં તે માટે તેને ઉતારવાની કામગીરી ચાલી રહી હતી, આ સમયે અચાનક ચીમની પડતા એક યુવાનનું મોત થયું છે.
જે જગ્યા પર મિલની ચીમની ઉતારવામાં આવી રહી હતી, ત્યાં બાજુમાં આવેલ ઝૂંપડામાં રાત પાલી નોકરી કરીને રામભુવન તિવારી નામનો યુવક સૂતેલો હતો. અચાનક આ સમયે ચીમની તેના ઝુંપડા પર પડી હતી, જેમાં આ યુવાનના પગ ચીમની નીચે દબાઈ જવા પામ્યા હતા. જોકે આ અકસ્માત થતાની સાથે સ્થાનિક લોકોએ ઘટનાની જાણકારી તાત્કાલિક ફાયર વિભાગ અને પોલીસને આપી હતી જેને લઈને પોલીસ અને ફાયર તાતકાલિક બનાવ સ્થળ પર દોડી આવીને આ યુવાનને રેસ્ક્યુ કરી બહાર કાઢ્યો હતો અને તાતકાલિક નજીકની હોસ્પિત ખાતે સારવાર માટે ખસેડવામાં આવીયો હતો જ્યાં ટૂંકી સારવાર બાદ આ યુવાનું મોત થયું હતું.
જોકે આ ઘટના પગલે સમગ્ર વિસ્તારમાં ચકચાર મચી જવા પામી હતી. પોલીસે આ મામલે ગુનો દાખલ કરી વધુ તપાસ શરૂ કરી છે, ત્યારે પોતાના ઘરે સુતેલા યુવાન પર આકાશમાંથી મોત આવ્યું અને જોત જોતામાં પરિવારનો મુખ્ય કમાવનાર વ્યક્તિનું મોત થયું હતું, જેને લઈને પરિવાર શોકમાં ગરકાઉ થઇ ગયો હતો","સુરતમાં કરૂણ ઘટના : 'રાત પાલી કરી આરામથી ઝૂંપડામાં સુઈ રહ્યો હતો', અચાનક ચીમની પડતા યુવાનનું મોત"
"
બોલિવૂડ અભિનેતા (Bollywood Actor) અનુ કપૂર (Annu Kapoor)નો જન્મ 20 ફેબ્રુઆરી 1956માં ભોપાલ (Bhopal)માં થયો હતો. તેમણે 1983માં શ્યામ બેનેગલની ફિલ્મ મંડી (Mandi)થી બોલિવૂડમાં પ્રવેશ કર્યો હતો. બોલિવૂડમાં તેમને ફિલ્મ ‘ઉત્સવ’ (Utsav) થી ઓળખ મળી હતી. આ માટે તેમને એક હાસ્ય ભૂમિકામાં શ્રેષ્ઠ અભિનેતાનો ફિલ્મફેર એવોર્ડ (film Fair Award) પણ મળ્યો હતો. તેમણે ટેલિવિઝન (Television) અને રેડિયો (Redio) પર અનેક શો હોસ્ટ પણ કર્યા છે. બોલિવૂડ (Bollywood)માં તે પોતાના અભિનય માટે જાણીતા છે. અનુ કપૂરે ધોરણ 10થી અભ્યાસ છોડી દીધો હતો. તેમણે વેદ, કુરાન અને ઉપનિષદ 14થી વધુ વખત વાંચ્યા છે.

અનુ કપૂરે નોન-ફિલ્મી પરિવારમાંથી છે. તેમણે પોતાની મહેનત અને સમર્પણથી આ પદ પ્રાપ્ત કર્યું છે. અનુ કપૂરના પિતા મદન લાલ એક થિયેટર કંપની ચલાવતા હતા. તેમની માતા એક શિક્ષક હતા. તેમનો પરિવાર ખૂબ જ મુશ્કેલ સમયમાંથી પસાર થયો છે. તેમનું બાળપણ ગરીબી અને સંઘર્ષમાંથી પસાર થયું છે. બાળપણમાં તે જીંદગી જીવવા માટે ચાની લારી ચલાવતા હતા. તો સાથે સાથે તે ચુરન અને લોટરીની ટિકિટ પણ વેચતા હતા.

અભિનેતા અનુ કપૂરે એક ઇન્ટરવ્યુમાં કહ્યું હતું કે, તે આઈએએસ (IAS) બનવા માંગતા હતા પણ તે બની શક્યા નહીં. પરિવારની આર્થિક સ્થિતિ નબળી હોવાને કારણે તે થિયેટર તરફ વળ્યા. તે પછી તેને ફિલ્મોમાં અભિનયની ઓફર મળવાનું શરૂ થયું. અનુ કપૂર ભારતીય ટેલિવિઝન ઉદ્યોગના લોકપ્રિય ચહેરો પણ રહી ચૂક્યા છે. તેમણે ઘણા શો હોસ્ટ કર્યા છે. તેમની રજૂઆત અને બોલવાની રીત આકર્ષક છે.

તમને 90 નો શો અંતાક્ષરી યાદ છે? અનુ કપૂર તેને હોસ્ટ કરતા હતા. તે તે સમયનો સૌથી ગમતો શો હતો. અભિનય અને હોસ્ટિંગ ઉપરાંત અનુ કપૂરે પણ ફિલ્મનું દિગ્દર્શન કર્યું છે. તે અભય ફિલ્મના ડાયરેક્ટર હતા. આ સિવાય તેમણે ઘણા મ્યુઝિક શો, ભક્તિ આલ્બમ અને નાટકો પણ ડિરેક્ટ કર્યા છે. તમને જણાવી દઈએ કે ઓમ પુરીએ અનુ કપૂરની બહેન સીમા કપૂર સાથે લગ્ન કર્યાં હતાં, પરંતુ આ લગ્ન લાંબા સમય સુધી ટકી શક્યા નહીં અને બંને અલગ થઈ ગયા. ઓમ પુરી અને અનુ કપૂર સાથે મળીને થોડીક ફિલ્મોમાં કામ કર્યું હતું, પરંતુ બંનેની ક્યારેય ખાસ મિત્રતા ન થઈ શકી. બંને ફક્ત સહ-સ્ટાર તરીકે રહ્યા.

અનુ કપૂરની પરિણીત જીવન પણ ઓછી રસપ્રદ નથી. 1992 માં તેણે અનુપમા કપૂર સાથે લગ્ન કર્યા પરંતુ પછીના જ વર્ષે તેઓએ છૂટાછેડા લીધા. આ પછી અનુ કપૂરે 1995 માં અરુણીતા મુખર્જી સાથે લગ્ન કર્યા હતા પરંતુ 2005 માં પણ તેઓ અલગ થઈ ગયા હતા. આ પછી 2008 માં અનુ કપૂરે ફરી એકવાર તેની પહેલી પત્ની અનુપમા સાથે લગ્ન કર્યા. અરુણીતા મુખર્જીથી લઈને અનુ કપૂર સુધી એક છોકરી અને અનુપમા કપૂરથી લઈને તેના ત્રણ છોકરા ઇવામ, કવાન અને માહિર છે.
આ વીડિયો પણ જુઓઃ પેટ્રોલ ડીઝલના વધતા ભાવનો કોંગ્રેસ દ્નારા વિરોધ
","Happy Birthday: અનુ કપૂરનું બાળપણ સંઘર્ષથી ભરેલું હતું, પત્ની સાથે કર્યા બે વાર લગ્ન"
"
પાછલા મહિને 22 જુલાઈએ ગુમ થઈ ગયેલુ ભારતીય વાયુસેનાનું વિમાન AN32માં અંડર વોટર ડિસ્ટ્રેસ બીકન નામનું એક ઉપકરણ જ નહોતું. AN32માં 2 બીકન હતા પરંતુ તેમાં અંડર વોટર ટ્રાન્સમિશન સંભવ નહોતું. અંડર વોટર અંડર વોટર બીકનથી ક્રેશ થયેલા વિમાનને શોધવામાં મદદ મળે છે.
ચેન્નાઈથી 29 લોકોને લઈને નિકળેલા AN32 વિમાનમાં આ બીકન હોવાથી તેના કાટમાળને શોધવામાં ભારે મુશ્કેલીઓનો સામનો કરવો પડી રહ્યો છે. હજી સુધી બંગાળની ખાડીમાં એરક્રાફ્ટનો કાટમાળ મળતો નથી. આ બીકન ઉપકરણની ગેરહાજારીએ અનેક પ્રશ્નો ઉભા કર્યા છે. આખરે ભારતીય વાયુસેના પોતાના પ્લેનને સમુદ્રની ઉપરથી કેમ ઉડાડ્યુ જો તેમાં ઉપકરણ જ નહોતુ તો.
બીકનની ગેરહાજરીમાં હવે સમુદ્રમાં આ વિમાનને શોધવામાં  સબમરીન અને અન્ય જહાજનો ઉપયોગ કરવામાં આવશે. તેમના ચપળ સાઉન્ટ સિગ્નલની મદદથી દરિયાની સપાટી હેઠળ રહેલા કોઈ પણ ધાતુના સ્થાનની ભાળ મેળવવામાં આવશે. આ બેહદ લાંબી પ્રક્રિયા છે.2009માં બ્રાઝિલના કિનારે એયર ફ્રાન્સનું AF-447 વિમાન ક્રેશ થઈ ગયું હતું  જેમાં 228 લોકો માર્યા ગયા હતા. તપાસકર્તાઓને તે વિમાનનો કાટમાળ શોધવામાં બે વર્ષ લાગ્યા.
","વાયુસેનાનું ગુમ થઈ ગયેલું વિમાન ઝડપથી નહિ મળે, તેમાં જરૂરી એક ઉપકરણ જ નહોતું"
"
પાકિસ્તાનના ભુતપૂર્વ હોકી ખેલાડી મન્સુર અહેમદને તેમના હૃદયના ટ્રાન્સપ્લાન્ટ માટે ભારત સરકાર અને વિદેશ મંત્રી સુષ્મા સ્વરાજથી એક અરજ કરી છે. હોકી વર્લ્ડ કપની વિજેતા ટીમનો ભાગ રહી ચુકેલ મન્સુરને સારવાર માટે ભારતના વિઝાની જરૂર છે અને તે ઇચ્છે છે કે સુષ્મા સ્વરાજ મેડિકલ વિઝા મેળવવા માટે મદદ કરે.
મન્સુરે એક વીડીયો સંદેશો જાહેર કરતા ભારત સરકારને લાગણીશીલ અપીલ કરી છે. અપીલ કરતા તેમણે કહ્યું છે કે ભારત સામે હોકી મેચમાં ઘણી વખત તેઓએ ભારતીયોના દિલ તોડ્યા છે. ઘણી વખત ભારતીય ટીમથી જીત છીનવીને પોતાના દેશ પાકિસ્તાનને વિજેતા બનાવ્યું હતુ. પરંતુ તે રમતનો એક ભાગ હતો. અને આજે મને મારા હૃદયના ટ્રાન્સપ્લાન્ટની શસ્ત્રક્રિયા માટે ભારત સરકારની મદદની જરૂર છે.
ભારત-પાકના સંબંધોમાં કડવાશ
મન્સુરની ઉંમર 49 વર્ષની છે અને તેમના હૃદયે કામ કરવાનું બંધ કરી દીધુ છે. હવે તે પેસમેકરની મદદ લઇ રહ્યાં છે. આવી સ્થિતિમાં તેમને તરત જ હૃદય ટ્રાન્સપ્લાન્ટની જરૂર છે. જણાવી દઇએ કે, 2008ના મુંબઇ હુમલા બાદ ભારત અને પાકિસ્તાન વચ્ચેના સંબંધોમાં ઘણી જ કડવાશ આવી ગઇ છે. છતાં પણ ભારત સરકારે અગાઉ પણ સારવાર માટે ઘણા પાકિસ્તાની નાગરિકોનો મેડિકલ વિઝા આપ્યા છે.
મન્સુર અહમદ પાકિસ્તાનના સુપ્રસિદ્ધ હોકી ખેલાડી રહી ચુક્યા છે. તેઓ ઓલિમ્પિક્સમાં ત્રણ વખત પાકિસ્તાનનું પ્રતિનિધિત્વ કરી ચુક્યા છે. અને 1989માં ઈન્દિરા ગાંધી કપ જીતનાર ટીમના સભ્ય પણ છે. અહેમદે પાકિસ્તાન તરફથી 1986 થી 2000ની વચ્ચે 338 આંતરરાષ્ટ્રીય મેચો રમી છે. ઉપરાંત ઘણી બધી ટુર્નામેન્ટોના સાક્ષી રહ્યાં છે.
","રમતમાં ભારતીયોના દિલ તોડનારને, આજે ‘દિલ’ માટે ભારતના શરણે"
"અમદાવાદ, મંગળવાર
વેસ્ટર્ન ડિર્સ્ટબર્ન્સને
પગલે દક્ષિણ ગુજરાત, ઉત્તર ગુજરાત, સૌરાષ્ટ્રના અનેક જિલ્લામાં આગામી ૩ દિવસ દરમિયાન
હળવાથી મધ્યમ વરસાદની હવામાન વિભાગ દ્વારા આગાહી કરવામાં આવી છે. 
હવામાન વિભાગની
આગાહી પ્રમાણે બુધવારે વલસાડ-નવસારી-દમણ-દાદરા નગર હવેલી, ગુરુવારે બનાસકાંઠા-સાબરકાંઠા-અરવલ્લી-વલસાડ-નવસારી-દમણ-દાદરા
નગર હવેલી-રાજકોટ-જુનાગઢ-અમરેલી-કચ્છ જ્યારે શુક્રવારે ડાંગ-તાપી-વલસાડ-નવસારી-દમણ-દાદરા
નગર હવેલીમાં હળવોથી મધ્યમ વરસાદ પડી શકે છે. દરમિયાન આજે અમદાવાદમાં ૩૯.૮ ડિગ્રી સરેરાશ
મહત્તમ તાપમાન નોંધાયું હતું. આગામી ૩ દિવસ અમદાવાદમાં ૪૦ ડિગ્રીની આસપાસ તાપમાન રહી
શકે છે.
સુરેન્દ્રનગરમાં
આજે ૪૧ ડિગ્રી સાથે સૌથી વધુ સરેરાશ મહત્તમ તાપમાન નોંધાયું હતું. રાજ્યમાંથી અન્યત્ર
રાજકોટમાં ૪૦.૮, અમરેલી-ડીસામાં ૪૦.૬,વલ્લભ વિદ્યાનગરમાં ૪૦.૪, ભૂજમાં ૩૯.૮, ગાંધીનગરમાં
૩૯.૫, વડોદરામાં ૩૯.૪, ભાવનગરમાં ૩૭.૩ અને સુરતમાં ૩૪.૧ ડિગ્રી સરેરાશ મહત્તમ તાપમાન
નોંધાયું હતું.  
 
 
 


 
","દ.ગુજરાત, સૌરાષ્ટ્રમાં ૩ દિવસ સામાન્ય વરસાદની  આગાહી"
"- 28મી ફેબ્રુઆરીએ મ્યુનિ.કોર્પોરેશન-પંચાયતોની ચૂંટણીઓ યોજાય તેવી શક્યતાઅમદાવાદ, તા. 11 જાન્યુઆરી, 2021, સોમવાર
સ્થાનિક સ્વરાજની ચૂંટણીઓના પગલે ભાજપ-કોંગ્રેસ સહિત અન્ય રાજકીય પક્ષોએ ચૂંટણીલક્ષી તૈયારીઓ આદરી છે ત્યારે બીજી તરફ,રાજ્ય ચૂંટણીપંચે પણ ચૂંટણીના આયોજનને લઇને ધમધમાટ શરૂ કર્યો છે. આજે રાજ્ય ચૂંટણીપંચે સમિક્ષા બેઠકનુ આયોજન કર્યુ છે.ઉતરાયણ બાદ સ્થાનિક સ્વરાજની ચૂંટણીઓનુ એલાન થઇ શકે છે. 
કોરોનાકાળમાં વિધાનસભાની ચૂંટણીઓ યોજાયા બાદ હવે સ્થાનિક સ્વરાજની ચૂંટણીઓ આવી રહી છે. કોરોનાના સંક્રમણ વચ્ચે રાજ્ય ચૂંટણી પંચ માટે પણ આ ચૂંટણી યોજવી એ પડકાર સમાન છે.ચૂંટણીના આયોજન માટે રાજ્ય ચૂંટણી પંચની એક મહત્વની બેઠક મળનાર છે જેમાં ચૂંટણીની તારીખો નક્કી થઇ શકે છે. 
ઉતરાયણ બાદ 18મીએ ચૂંટણીઓનુ એલાન થાય તેવી શક્યતાઓ જોવાઇ રહી છે. રાજ્ય ચૂંટણી પંચ વિવિધ વિભાગો સાથે સંકલન સાધી ચૂંટણી યોજવા આયોજન કરી રહ્યુ છે. કોરોનાને કારણે ચૂંટણીમાં જોડાનારાં કર્મચારીઓને પીપીટી કીટથી માંડીને સેનેટાઇઝર સહિતની સુવિધાઓ અપાશે.મતદારો માટે મતદાન કેન્દ્રમાં હેન્ડ ગ્લોવ્ઝ,સેનેટાઇઝરની સુવિધા કરાઇ છે.
સૂત્રોના મતે,28મી ફેબુ્રઆરીએ મહાનગરપાલિકા,પંચાયતોની ચૂંટણી યોજાઇ શકે છે. ભાજપ-કોંગ્રેસ સહિત અન્ય રાજકીય પક્ષોની નજર પર પણ ચૂંટણી પંચ પર મંડાઇ છે.
","આજે રાજ્ય ચૂંટણીપંચની સમીક્ષા બેઠક, ઉત્તરાયણ બાદ સ્થાનિક સ્વરાજની ચૂંટણીઓનું એલાન"
"
વર્લ્ડ કપ 2019ની તૈયારીઓને લઇને આ ટૂર્નામેન્ટની શરૂઆત પહેલા જ ટીમ ઇન્ડિયાની પોલ ખુલી ગઈ છે. શનિવારનાં ન્યૂઝીલેન્ડની વિરુદ્ધ રમવામાં આવેલી વાર્મઅપ મેચમાં ટીમ ઇન્ડિયાને હારનો સામનો કરવો પડ્યો હતો. આ મેચમાં ટીમ ઇન્ડિયાનો ટૉપ ઑર્ડર નિષ્ફળ રહ્યો. આવામાં કેપ્ટન કોહલીએ કહ્યું કે ઇંગ્લેન્ડમાં વાદળ છવાયેલા રહેવાનાં કારણે ભારતનો ટૉપ ઑર્ડર નિષ્ફળ રહી શકે છે. આવામાં નીચેનાં ક્રમનાં બેટ્સમેનોએ વિશ્વ કપમાં તૈયાર રહેવું પડશે.
ભારતીય કેપ્ટન વિરાટ કોહલીએ મેચ બાદ માન્યું કે ટીમ રણનીતિઓ પર ખરી ઉતરી નહીં. તેણે કહ્યું કે, “અમારી આગળ પડકાર હતો. અમે આ પ્રકારની સ્થિતિની ઇંગ્લેન્ડમાં અનેક જગ્યાએ અપેક્ષા કરી શકીએ છીએ. 50 રન પર 4 વિકેટ ગુમાવ્યા બાદ 180 રન સુધી પહોંચવું સારો પ્રયાસ હતો. વિશ્વ કપ જેવી ટૂર્નામેન્ટમાં ટૉપ ઑર્ડર નિષ્ફળ રહી શકે છે. આવામાં હાર્દિક દ્વારા રન બનાવવા, એમએસ ધોની દ્વારા દબાવ ઓછો કરવો અને જાડેજા દ્વારા અડધી સદી ફટકારવી સારું રહ્યું.”
ભારતીય ટીમની બૉલિંગને લઇને કેપ્ટન કોહલીએ કહ્યું કે, “અમે સારી બૉલિંગ કરી. તેઓ ચારથી સાડા ચાર રન પ્રતિ ઑવર બનાવી રહ્યા હતા. વર્લ્ડ કપમાં ફીલ્ડિંગ મહત્વનો ભાગ ભજવશે. અમારે અડધી તકો પણ ઝડપી લેવી પડશે. અમારે ત્રણેય ક્ષેત્રમાં સારું કરવાનું રહેશે. ત્યારે જઇને અમે વર્લ્ડ કપમાં સારું પ્રદર્શન કરી શકીશું.” તો ન્યૂઝીલેન્ડનો કેપ્ટન કેન વિલિયમ્સન પોતાના બૉલર્સનાં પ્રયાસથી ખુશ જોવા મળ્યો. તે આગામી અભ્યાસ મેચમાં સ્પિનર્સનો ઉપયોગ કરવા ઇચ્છે છે.
કેન વિલિયમ્સને કહ્યું કે, “નવા બૉલથી સીમ મૂવમેન્ટ થઈ રહી હતી, પરંતુ સ્વિંગ વધારે નહોતો થઇ રહ્યો. અમને સ્પિનર્સ પાસેથી વધારે સફળતા ના મળી, પરંતુ અમે આગામી મેચમાં સ્પિનર્સનો ઉપયોગ જરૂર કરીશું.”
","વર્લ્ડ કપ: ન્યૂઝીલેન્ડ સામેની શરમજનક હાર બાદ કોહલીનું બહાનું, ચોખ્ખે ચોખ્ખુ કહી દીધું કે…"
"નવી દિલ્હી. વડાપ્રધાન નરેન્દ્ર મોદી (PM Narendra Modi) આજે પ્રધાનમંત્રી કિસાન સન્માન નિધિ (PM KISAN) યોજનાનો હપ્તો રિલીઝ કરશે. પીએમ મોદી યોજના હેઠળ ખેડૂતોના ખાતામાં 2000 રૂપિયાનો નવમો હપ્તો (PM KISAN 9th Installment) રિલીઝ કરશે. નોંધનીય છે કે, પીએમ કિસાન યોજના હેઠળ ખેડૂતોને 2000 રૂપિયાના ત્રણ સરખા હપ્તા દ્વારા દર વર્ષે 6000 રૂપિયાની આર્થિક સહાય (Farmers’ Financial Support) આપવામાં આવે છે. અત્યાર સુધી સરકાર ખેડૂતો (Farmers’ Income)ને 8 હપ્તાના નાણા આપી ચૂકી છે. આ યોજના હેઠળ નાણા સીધા ખેડૂતના બેંક ખાતામાં (DBT) જમા કરવામાં આવે છે.
પીએમ કિસાન યોજનાના લાભાર્થીનું નામ યાદીમાં છે કે નહીં? આવી રીતે કરો ચેક
&amp;gt;&amp;gt; સૌ પહેલા તો તમે પીએમ કિસાન યોજનાની અધિકૃત સાઈટ પર https://pmkisan.gov.in પર જાઓ.
&amp;gt;&amp;gt; અહીં હોમ પેજ પર તમને Farmers Cornerનો ઓપ્શન દેખાશે.
&amp;gt;&amp;gt; હવે ડ્રોપ ડાઉન લિસ્ટથી રાજ્ય, જિલ્લા અને ઉપજિલ્લા સાથે બ્લોક અને ગામની વિગતો ભરે.
&amp;gt;&amp;gt; આ પછી Get Report પર ક્લિક કરો. આ પછી લાભાર્થીનું લિસ્ટ સામે આવશે. તેમાં તમારું નામ ચેક કરી શકો છો.
પ્રધાનમંત્રી કિસાન સમ્માન નિધિ યોજનાનો લાભ લેવા આવી રીતે કરો અરજી
પ્રધાનમંત્રી કિસાન સમ્માન નિધિનો લાભ લેવા માટે પહેલા ખેડૂતે ઓનલાઈન પોર્ટલ pmkisan.gov.in પર રજિસ્ટ્રેશન કરવાનું હોય છે. આ વેબસાઈટ તમને ફાર્મર્સ કોર્નરના ઓપ્શનમાં દેખાશે. અહીં જઈને તમે ન્યૂ ફાર્મર રજિસ્ટ્રેશન પર ક્લિક કરો. અહીં તમારા આધાર નંબર, કેપ્ચા ભરવાનું કહેવાશે. આ પછી એક ફોર્મ ઓપન થશે જેમાં તમારી ડિટેલ માંગવામાં આવશે. બેંક એકાઉન્ટની ડિટેલ્સ પણ આપવાની રહેશે. આ સેવ કર્યા બાદ એક નવું પેજ ખુલશે અને તેમાં જમીનની જાણકારી રવાની રહેશે. તેમાં ખસરા નંબર અને ખાતા નંબર લખવાનો રહે છે. આ પછી રજિસ્ટ્રેશનની પ્રક્રિયા પૂરી થશે.
અન્નદાતાના નામે જમીન હોવી જરૂરી
આ યોજનાનો લાભ લેવા માટે નિયમ મુજબ જમીન ખેડૂતના નામે હોવી જરૂરી છે. આ ઉપરાંત નહીં ખેડૂતના દાદા કે પિતાના નામે જમીન છે તો પણ તે આ યોજનાનો લાભ લઈ શકશે નહીં. ફક્ત એ ખેડૂતોને આ લાભ મળશે જેના પોતાના નામ પર 2 હેક્ટર કે તેનાથી ઓછી જમીન હશે.
પ્રધાનમંત્રી કિસાન સમ્માન નિધિ યોજનાનો 2019માં થયો હતો પ્રારંભ
નરેન્દ્ર મોદી સરકારે 24 ફેબ્રુઆરી 2019ના રોજ પ્રધાનમંત્રી કિસાન સમ્માન નિધિ યોજનાનો પ્રારંભ કર્યો હતો. પીએમ કિસાન સમ્માન નિધિ યોજનામાં લાભાર્થી ખેડૂતને વર્ષે 6000 રૂપિયા 2000ના હપ્તામાં મળે છે. આ યોજનામાં દરેક હપ્તામાં એક ખેડૂતને 2000 રૂપિયાની રકમ ખાતામાં મળે છે. મોદી સરકાર માને છે કે આ યોજનાથી ખેડૂત પરિવારો પોતાની જરૂરિયાતો પૂરી કરવામાં મદદ મેળવી શકે છે. ખેડૂતો પણ મોદી સરકારની આ યોજનાથી ખુશ જોવા મળે છે.","PM KISAN: આજે પીએમ મોદી રિલીઝ કરશે પીએમ કિસાનનો 9મો હપ્તો, જાણો લિસ્ટમાં તમારું નામ છે કે નહીં"
"
ન્યુટ્રિઅન્ટ નામના એક ગ્લોબલ સાયન્સ જર્નલમાં ઓગસ્ટ મહિનામાં પ્રકાશિત થયેલા લેખમાં કહેવામાં આવ્યું છે કે ૧૯૯૯થી ૨૦૧૬ સુધીના ૧૭ વર્ષમાં ભારતમાં શહેરોમાં રહેતી મહિલાઓ અને છોકરીઓમાં મેદસ્વિતાનું પ્રમાણ બમણું થયું છે. ૧૫થી ૧૯ વર્ષની છોકરીઓમાં મેદસ્વિતાનું પ્રમાણ ૧૯૯૯ના ૧.૬ ટકાની સરખામણીમાં ૨૦૧૬માં ૪.૯ ટકા થયું છે જ્યારે ૨૦થી ૪૯ વર્ષની મહિલાઓમાં મેદસ્વિતાનું પ્રમાણ ૧૯૯૯ના ૪.૯ ટકાની સરખામણીમાં ૨૦૧૬માં ૧૧.૪ ટકા થયું છે. જોકે આ સમયગાળા દરમિયાન પાંચ વર્ષથી ઓછી ઉંમરના બાળકોમાં મેદસ્વિતાનું પ્રમાણ ૨.૯ ટકાથી ઘટીને ૨.૧ ટકા થયું છે.
અશિક્ષિત લોકોમાં મેદસ્વિતાનું પ્રમાણ વધારે
ભારત, નેપાલ અને બાંગ્લાદેશમાં છોકરીઓ અને મહિલાઓમાં મેદસ્વિતાનું પ્રમાણ વધી ગયું છે. આ દેશોમાં કુપોષણની પણ સમસ્યા છે, છતાં સમાજમાં એવો વર્ગ પણ છે જ્યાં લોકો પાસે વધારે પ્રમાણમાં ખાવાનું ઉપલબ્ધ છે. શહેરો હોય કે ગ્રામ્ય વિસ્તાર છોકરીઓમાં મેદસ્વિતાનું પ્રમાણ વધી ગયું છે. અશિક્ષિત લોકોમાં મેદસ્વિતાનું પ્રમાણ વધારે છે. જોકે રાહતની વાત એ છે કે દક્ષિણ એશિયામાં એકલા ભારતમાં મેદસ્વિતાનું પ્રમાણ ૨૪ ટકા છે. માલદીવ્ઝમાં એ ૪૬ ટકા, પાક.માં એ ૪૧ ટકા છે.
ભારતમાં કુપોષણમાં ઘટાડો
મહિલાઓ અને બાળકોમાં કુપોષણના કિસ્સા આખા ભારતમાં જોવા મળે છે પણ શહેરી વિસ્તારોમાં એનાથી ઊલટું ચિત્ર છે અને ત્યાં મહિલાઓ અને છોકરીઓમાં મેદસ્વિતાના કિસ્સા વધી રહ્યા છે. કુપોષણ અને મેદસ્વિતા બે અંતિમ છેડા છે જ્યાં એક તરફ ખાવાનું મળતું નથી અને બીજે એટલું બધો ખોરાક ઉપલબ્ધ છે કે એ શરીરમાં વધારાની ચરબી જમા કરે છે. આ બે અંતિમ છેડા છે પણ મેદસ્વિતાનો શિકાર બનતા લોકોની સંખ્યા વધી રહી છે. ૨૦૧૯માં સંયુક્ત રાષ્ટ્ર સંઘે બહાર પાડેલા રિપોર્ટમાં કહેવામાં આવ્યું હતું કે ૨૦૦૪-૦૬માં ભારતમાં કુપોષિત લોકોની સંખ્યા ૨૫.૩૯ કરોડ હતી જે ૨૦૧૬-૧૮માં ઘટીને ૧૯.૪૪ કરોડ રહી છે. બીજી તરફ ૨૦૧૨માં ભારતમાં મેદસ્વી લોકોની સંખ્યા ૨.૪૦ કરોડ હતી જે ૨૦૧૬માં વધીને ૩.૨૮ કરોડ થઈ છે.
ભારત પર બમણી જવાબદારી
ભારતમાં કુપોષણની સાથે મેદસ્વિતાની પણ સમસ્યા છે. આમ ભારતને બે મોરચે લડવાનું છે. ૨૦૧૬માં પાંચ વર્ષથી ઓછી ઉંમરના ૩૭.૪ ટકા બાળકો કુપોષિત હતા. ૪૧.૮ ટકા ટીનેજર છોકરીઓ અને ૧૮.૮ ટકા મહિલાઓનું સરેરાશ વજન પણ ઓછું હતું. પોષણના ૯ ગોલ સંયુક્ત રાષ્ટ્રસંઘએ નક્કી કર્યા છે. નાના બાળકોમાં કુપોષણની સમસ્યા દૂર કરવી, બાળકને જન્મ આપી શકે એવી મહિલાઓમાં લોહીની ઊણપને દૂર કરવી, મહિલાઓમાં ડાયાબિટીસ અને મદસ્વિતાનું પ્રમાણ ઓછું કરવું અને બાળકને જન્મ આપનારી માતાને સ્વાસ્થ્યવર્ધક ખોરાક આપવો મુખ્ય છે. ૨૦૨૫ સુધીમાં આ લક્ષ્યાંક આંબવાના છે પણ હવે એ મુશ્કેલ લાગે છે.
છ દેશમાં સ્ટડી
આ સ્ટડી સાઉથ એશિયાના છ દેશો ભારત, પાકિસ્તાન, અફઘાનિસ્તાન, બાંગ્લાદેશ, નેપાલ અને માલદીવ્ઝમાં કરવામાં આવી હતી અને એમાં પ્રી સ્કૂલમાં જતાં ભૂલકાં, શાળામાં જતાં બાળકો અને યંગ મહિલાઓને આવરી લેવામાં આવી હતી. નવાઈની વાત એ છે કે આ છ દેશોમાં અલગ અલગ સામાજિક અને આર્થિક વિષમતા અને વિશેષતાઓ છે પણ મેદસ્વિતાના આંકડા એકસમાન છે. આ સ્ટડી કરનારા રિસર્ચરોએ આ પહેલાં યેલ યુનિવર્સિટી, ટફ્ટ યુનિવર્સિટી અને યુનિસેફ સાથે કામ કર્યું હતું.  મેદસ્વી માતાના મેદસ્વી બાળકો ભારતમાં ૧૯૯૯, ૨૦૦૧ કે ૨૦૧૬માં એવું જોવા મળ્યું છે કે, જે માતા મેદસ્વી હોય છે એનાં બાળકો પણ મેદસ્વી હોય છે. જે માતા પોતે તંદુરસ્ત અને ફિટ રહેવાનો પ્રયાસ કરે છે તે બાળકોને પણ ફિટ રાખવા પ્રતિ ધ્યાન આપે છે. બાળકોને રોજ જમવામાં શું આપવામાં આવે છે એના પર ધ્યાન આપવાની જરૂર પર આ સ્ટડી ભાર મૂકે છે. સ્ટડીમાં એ પણ જોવા મળ્યું છે કે શ્રીમંત ઘરોની મહિલાઓમાં મેદસ્વિતાનું પ્રમાણ વધારે હતું અને તેથી તેમનાં બાળકો પણ વધારે વજન ધરાવતાં હતાં. પાૃ।ત્ય દેશોમાં જોકે જોવા મળ્યું છે કે સમાજના નીચલા ગણાતા વર્ગોમાં મેદસ્વી બાળકોની સમસ્યા આમ વાત છે. મેદસ્વિતા સામે લડવા માટે આવા બાળકોને હેલ્ધી ફૂડ વિશે જાણકારી આપવી જરૂરી બને છે.
દુનિયાભરના આંકડા
રિપોર્ટમાં કહેવામાં આવ્યું છે કે દુનિયાભરમાં પુખ્ત વયના મેદસ્વી લોકોની સંખ્યા ૨૦૧૨માં ૫૬૩.૭ મિલિયન હતી જે ૨૦૧૬માં વધીને ૬૭૨.૩ મિલિયન થઈ છે. બાળકોમાં જે મેદસ્વિતાના કિસ્સા વધી રહ્યા છે એ ચિંતા પ્રગટાવે એવા છે. દુનિયાભરના દેશોમાં બાળકોનું વજન વધી રહ્યું છે એ ખતરાની નિશાની છે. બાળકોને પૌષ્ટિક ખોરાક આપવાની જરૂર છે. કાર્બોહાઇડ્રેટ્સ અને શુગર ધરાવતા પદાર્થોની જગ્યાએ સમતોલ આહાર આપવાની જરૂર છે.
૭.૨ કરોડ લોકો ભારતમાં ડાયાબિટીસના દર્દી
૧૦ લાખ નવા લોકોને દર વર્ષે ડાયાબિટીસ થાય છે
૨૦૨૫ સુધીમાં ભારતમાં ૧૩.૪ કરોડ ડાયાબિટીસના દર્દી થશે
૨૦૧૬ માં વિશ્વમાં ૬૭૨.૩ મિલિયન લોકો મેદસ્વી
ડાયાબિટીસની સમસ્યા
મદસ્વિતાના કારણે ભારતમાં ડાયાબિટીસ અને હાર્ટને લગતા રોગોની સંખ્યા ધરાવતા દર્દીઓની સંખ્યા વધી રહી છે. વિશ્વમાં ડાયાબિટીસના જેટલા દરદી છે એમાંથી ૪૯ ટકા દરદી એકલા ભારતમાં છે. ૨૦૧૭માં ભારતમાં ડાયાબિટીસ ધરાવતા દર્દીઓની સંખ્યા ૭.૨ કરોડ હતી. દર વર્ષે આશરે નવા ૧૦ લાખ લોકોને ડાયાબિટીસ થાય છે. ૨૦૨૫ સુધીમાં ભારતમાં ડાયાબિટીસના દર્દીઓની સંખ્યા ૧૩.૪ કરોડ જેટલી થશે. બીજી તરફ ર્કાિડયોવેસ્ક્યુલર રોગોની સમસ્યા પણ ભારતમાં વધી રહી છે. હાર્ટના રોગોના કારણે ભારતને એની દવા પાછળ ૨૦૧૨થી ૨૦૩૦ સુધીમાં ૨.૨૫ ટ્રિલિયન ડોલરનો ખર્ચ કરવો પડશે. આ ખર્ચ રાષ્ટ્ર માટે નુકસાન છે.
","શહેરોમાં મહિલાઓ, છોકરીઓમાં વધી રહેલી મેદસ્વિતા"
"આંધ્ર પ્રદેશના અનંતપુરમાં રવિવારે રાત્રે એક મોલમાં થયેલી દુર્ઘટનામાં દસ વર્ષની બાળકીનું મોત થયું છે. મળતી માહિતી મુજબ, ઝુલો તૂટવાથી બાળકી નીચે દબાઇ ગઇ હતી. જુનિયરના ગ્રાઉન્ડમાં થયેલી આ ઘટનામાં ત્રણ બાળકો સહિત છ અન્ય લોકો ઘાયલ થયા છે. જે હાલ સારવાર હેઠળ છે.
આ સમગ્ર ઘટના કેમેરામાં કેદ થઇ ગઇ છે. ઝુલાના સ્ક્રુ ઢિલો હોવાને કારણે ઝુલાની ટ્રોલી જમીન પર પડી અને તેમા સવાર તમામ લોકો પણ નીચે પડી ગયા હતા. મૃત્યુ પામનાર બાળકનું નામ અમૃતા છે. તે ઝૂલાની ટ્રોલીની નીચે ફસાઇ ગઇ હતી.
મીડિયા રિપોર્ટ્સે હાજર લોકોની રજૂઆતથી જણાવ્યુ કે સ્ક્રૃ ઢિલા હોવાની જાણકારી ઓપરેટને આપવામાં આવી હતી, પરંતુ તેને તરત જ એક્શન ન લીધી. ઘટના બાદ રોષે ભરાયેલી  ભીડે ઑપરેટરની પિટાઇ કરી અને તેને પોલીસ હવાલે કર્યો.
જીલ્લા વહીવટીતંત્રએ આ અંગે ઘટના તપાસના આદેશ આપ્યા છે.","ચકડોળ તૂટી પડતા 10 વર્ષની બાળકીનું મોત, છ લોકોની હાલત ગંભીર"
"બગોદરા, તા. 11 ઓકટોબર, 2020, રવિવાર
અમદાવાદ જિલ્લાના ગ્રામ્ય વિસ્તારોમાં દિન-પ્રતિદિન વ્યાજખોરોનો ત્રાસ વધી રહ્યો છે ત્યારે આવા વ્યાજખોરો સામે કડક કાર્યવાહી કરવા જિલ્લા પોલીસવડાએ દરેક પોલીસ મથકના અધિકારીઓને સુચનાઓ આપી હતી જેના ભાગરૂપે બાવળા પોલીસ મથકે લોકોમાં જાગૃતતા લાવવા લોકદરબાર યોજાયો હતો.
આ અંગે સુત્રો પાસેથી મળતી માહિતી મુજબ બાવળા સહિત આસપાસના ગામોમાં વ્યાજખોરીનું દુષણ વધી રહ્યું હોવાની અને અનેક પરિવારો વ્યાજના વિષચક્રમાં આવી બરબાદી તરફ વળતાં હોવાની ફરિયાદોને ધ્યાને લઈ વ્યાજખોરો સામે કડક પગલા ભરવાના હેતુથી બાવળા પોલીસ મથક ખાતે લોક દરબાર યોજાયો હતો જેમાં બાવળા તાલુકાના વેપારીઓ, આગેવાનો, ખેડુતો હાજર રહ્યાં હતાં. આ તકે ધોળકા ડીવાયએસપી રીના રાઠવા, બાવળા પીઆઈ સગળ, પીએસઆઈ, મહિલા પીએસઆઈ જી.જી.મકવાણા સહિતના અધિકારીઓ અને કર્મચારીઓ હાજર રહ્યાં હતાં અને વ્યાજખોરો સામેની ફરિયાદો અને કડક પગલા ભરવા સહિતની બાબતો અંગે ચર્ચા વિચારણા કરી હતી અને લોકો પાસેથી પણ સુચનો સાંભળ્યા હતાં.
",બાવળામાં વ્યાજખોરીનું દૂષણ દૂર કરવા પોલીસ-વેપારીઓની બેઠક
"
હાલમાં કોરોનાને પહોંચી વળવા માટે ટોસિલિઝુબેમ, રેમડેસીવીર દવા ભારે ચર્ચામાં છે. પરંતુ હવે ટોસિલિઝુમેબ અંગે ડો. ગુલેરિયાને લોકોને અને દર્દીઓને ચેતવણી આપી છે. ગુલેરિયાનું કહેવું છે કે, ટોસિલિઝુબેમ, રેમડેસીવીર એ કોઈ રામબાણ ઈલાજ નથી. આ બન્ને દવા નુકસાનકારક છે. જેનાંથી આડ અસર થાય છે.
ગુલેરિયાએ માહિતી આપી હતી કે બન્ને દવાથી લીવર ડેમેજ થઈ શકે છે. કયા દર્દીને જરુર છે તેના પર આ દવાનો આધાર રહેલો છે. કોઈપણ આડેધડ દવા ન લઈ શકે. ભારતીય કંપની પણ ઇન્જેક્શન બનાવી રહી છે. ઇમરજન્સીમાં જ આ દવાનો ઉપયોગ થાય છે.
આગળ વાત કરતાં ગુલેરિયાએ કહ્યું કે, ટોસિલિઝૂમબ ઇન્જેક્શન દરેક પ્રયોગમાં સફળ નથી. 5 દિવસમાં ફેફસામાં અસર હોય તો જ રેમડેસીવીરનો ઉપયોગ કરવો. બન્ને દવાથી જીવન બચે તેવા કોઈ ડેટા હજુ નથી મળ્યા. દર્દી સિવિયર સ્ટેજમાં હોય તો જ ટોસિલિઝુમેબ અપવામાં આવે છે. માટે જે લોકો આડેધડ સલાહ સિવાય જો આ દવા લેતા હોય તો બંધ કરી દેવાનું પણ કહેવામા આવ્યું છે.
આ વીડિયો પણ જુઓ: ટોસિલિઝુમેબ અંગે ડો. ગુલેરિયાની ચેતવણી

","આડેધડ ટોસિલિઝુબેમ અને રેમડેસીવીર દવા લેતાં દર્દીઓને ડોક્ટરની ચેતવણી, કોઈ રામબાણ ઈલાજ નથી"
"
। મેલબોર્ન ।
ક્વોરન્ટાઇન હોટેલમાં કોરોના વાઇરસના મામલા ફરીથી સપાટી ઉપર આવ્યા બાદ વિક્ટોરિયન સરકારે શનિવારથી પાંચ દિવસ માટે લોકડાઉનની કરેલી જાહેરાત વચ્ચે અમેરિકાની સેરેના વિલિયમ્સ, નોઓમી ઓસાકા સહિત કેટલીક ટોચની ખેલાડીઓએ પોતાના અભિયાનને આગળ વધારીને ઓસ્ટ્રેલિયન ઓપન ગ્રાન્ડસ્લેમ ટેનિસ ટૂર્નામેન્ટની વિમેન્સ સિંગલ્સના ચોથા રાઉન્ડમાં પ્રવેશ કરી લીધો હતો. સેરેનાએ ૧૯ ર્વિષય એનેસ્તોસિયા પોટાપોવાને ૭-૬, ૬-૨થી હરાવી હતી. આ મુકાબલો ચાલી રહ્યો હતો ત્યારે લોકડાઉનની જાહેરાત કરવામાં આવી હતી પરંતુ આ પાંચ દિવસ પ્રેક્ષકોની ગેરહાજરી વચ્ચે મુકાબલા જારી રહેશે.
બેલારસની આર્યના સબાલેન્કોએ ગ્રાન્ડસ્લેમમાં પોતાનું સર્વશ્રેષ્ઠ પ્રદર્શન કર્યું હતું અને તેણે ત્રીજા રાઉન્ડમાં અમેરિકાની એન લીને ૬-૩, ૬-૧થી હરાવી હતી. સબાલેન્કો ટોચની ૧૬ ખેલાડીઓમાં એકલી એવી છે જેણે અત્યાર સુધી ક્વાર્ટર ફાઇનલમાં ક્યારેય પ્રવેશ કર્યો નથી. ૧૪મી ક્રમાંકિત ગુર્બાઇન મુગુરુઝાએ ઝરિના દિયાસને ૬-૧, ૬-૧થી તથા માર્કેટા વોન્ડરસૌવાએ સોરોના ક્રિસ્ટીને ૬-૨, ૬-૪થી હરાવીને પોતાનું અભિયાન આગળ વધાર્યું હતું. નાઓમી ઓસાકાએ ઓન્સ ઝુબેરને કોઈ પણ મુશ્કેલી વિના ૬-૩, ૬-૨થી તથા બીજી ક્રમાંકિત સિમોના હાલેપે વેરા કુદેર્મેતોવાને ૬-૧, ૬-૩થી પરાજય આપ્યો હતો.
જોકોવિચ અને થિએમભારે સંઘર્ષ બાદ પાંચ-પાંચ સેટના મુકાબલામાં જીત્યા
ર્સિબયાના નોવાક જોકોવિચ અને ડોમિનિક થિએમ ભારે સંઘર્ષ બાદ વિજય હાંસલ કરીને ઓસ્ટ્રેલિયન ઓપન ગ્રાન્ડસ્લેમ ટેનિસ ટૂર્નામેન્ટમાં પોતાની આગેકૂચ જારી રાખી હતી. કારકિર્દીમાં ૧૪મી વખત ક્વાર્ટર ફાઇનલમાં પ્રવેશેલા જોકોવિચે ત્રણ કલાક ૨૫ મિનિટ સુધી રમાયેલા મુકાબલામાં અમેરિકન ખેલાડી ટેલર ફિટ્ઝને ૭-૬, ૬-૪, ૩-૬, ૪-૬, ૬-૨થી હરાવ્યો હતો. પ્રથમ સેટ ટાઇબ્રેકરમાં પહોંચ્યા બાદ જોકોવિચે પ્રથમ સેટ ૭-૬ (૭-૧)થી જીતવા માટે ૫૪ મિનિટનો સમય લીધો હતો. ડોમિનિક થિએમે પ્રથમ બે સેટમાં પાછળ રહ્યા બાદ વળતો પ્રહાર કરીને નિક કિર્ગિયોસને ૪-૬, ૪-૬, ૬-૩, ૬-૪, ૬-૪થી હરાવ્યો હતો. ૨૦૨૦ના યુએસ ઓપનમાં રનર્સ-અપ બનેલા એલેકઝાન્ડર ઝેવરેવે મનારિનોને સીધા સેટમાં ૬-૩, ૬-૩, ૬-૧થી હરાવીને પોતાનું અભિયાન આગળ વધાર્યું હતું. પાબ્લો કોરેના બુસ્ટાએઈજાના કારણે ૬-૦, ૧-૦ના સ્કોરે મુકાબલો પડતો મૂકતા ગ્રિગોર ડિમિટ્રોવ અંતિમ-૧૬ ખેલાડીઓમાં પ્રવેશ્યો હતો. રાઓનિકે ફુક્સોવિચને ૭-૬, ૫-૭, ૬-૨, ૬-૨થી હરાવ્યો હતો.
",પાંચ દિવસના લોકડાઉન વચ્ચે સેરેના અને સબાલેન્કો ચોથા રાઉન્ડમાં પ્રવેશી
"રાજકોટ, તા. 04 ફેબ્રુઆરી 2021, ગુરુવાર
ગત ચોમાસુ પાક સમયે અતિવૃષ્ટિ ને કારણે પાકને નુકશાન થયું હોય તેવા ખેડૂતોને આર્થિક સહાય માટે ઓક્ટોબરમાં કૃષિ સહાય યોજના જાહેર કરી હતી. મહિનાઓ થઈ ગયા છતાં હજુ રાજકોટ જિલ્લાના 600 જેટલા ખેડૂતોને સહાય નથી મળી. રાજકોટ જિલ્લામાં 2 લાખ જેટલા ખેડૂતોએ આ પેકેજ માં સહાય માટે અરજીઓ કરી હતી.
વિધાનસભાની પેટા ચૂંટણી સમયે ખેડૂતોને તાત્કાલિક સહાય ચૂકવાઇ હતી. કેટલાક ટેક્નિકલ કારણોસર હજુ 600 જેટલા ખેડૂતોને સહાય નથી મળી. આવા ખેડૂતો ને ઓનલાઈનને બદલે ઓફ લાઇન સહાય ચૂકવવા કવાયત શરૂ કરાઈ છે.
",રાજકોટ જિલ્લાના 600 જેટલા ખેડૂતોને હજુ કૃષિ સહાયથી વંચિત
"નવી દિલ્હી: જીવલેણ કોરોના વાયરસે (Coronavirus) દુનિયાને બદલી નાખી છે. અનેક લોકોએ જીવ ગુમાવ્યા છે. અનેક પરિવારો નોધારા બની ગયા છે. આ તમામ વચ્ચે પણ અમુક લોકો કોરોનાને ગંભીરતાથી લેવા માટે તૈયાર નથી હોતા. આવા જ એક બનાવમાં એક 34 વર્ષીય મહિલાને માસ્ક (Mast) ન પહેરવા બદલ ફ્લાઇટ (Flight)માંથી નીચે ઉતારી દેવામાં આવી હતી. મહિલા દારૂના નશામાં હતી અને માસ્ક પહેરવા મામલે કેબિન ક્રૂ (Cabin Crew) સાથે ઝઘડો કર્યો હતો. આખરે એરલાઇન કંપનીએ મહિલાને નીચે ઉતારી દીધી હતી.
વિગતે જોઈએ તો હેલી બોક્સ વ્યવસાયે બ્યૂટિશિયન છે. તેણી પોતાની એક મિત્રને સાંત્વના આપવા માટે વિમાનમાં સવાર થઈને ઈબીઝા ખાતે જઈ રહી હતી. ત્રીજી સપ્ટેમ્બરના રોજ માન્ચેસ્ટર એરપોર્ટ ખાતે ફ્લાઇટ પકડતા પહેલા તેણી એક હોટલમાં ગઈ હતી અને અહીં દારૂની આખી બોટલ ઢીંચી ગઈ હતી. જે બાદમાં તેણીએ એક કલાક જેટલી ઊંઘ લીધી હતી. જે બાદમાં એરપોર્ટ ખાતે પણ તેણીએ હેંગઓવર ઉતારવા માટે વધુ એક પેગ દારૂ પીધી હતો.
મહિલા જ્યારે વિમાનમાં પોતાની સીટ પર પહોંચી ત્યારે ક્રૂ મેમ્બર્સે તેણીને વારંવાર માસ્ક પહેરવા માટે વિનંતી કરી હતી અને તેણીનો પાસપોર્ટ માગ્યો હતો. જોકે, મહિલા માસ્ક પહેરવા માટે તૈયાર ન હતી. જે બાદમાં Ryanair flighના ક્રૂએ મહિલાને એવી ચીમકી ઊચ્ચારી હતી કે જો તેણી માસ્ક નહીં પહેરે તો તેઓ પોલીસને બોલાવશે. જોકે, મહિલા કોઈનું માની ન હતી અને પોતાનો સિટ બેલ્ડ બાંધીને બેસી ગઈ હતી. જ્યારે પોલીસ વિમાનની અંદર પહોંચી ત્યારે તેણી ખૂબ ઉગ્ર થઈ ગઈ હતી.
પ્રોસિક્યૂટર રચેલ ડિક્સને ન્યૂયોર્ક પોસ્ટ સાથેની વાતચીતમાં જણાવ્યું હતું કે, &quot;કેબિન મેનેજરે મહિલાને માસ્ક પહેરવા માટે કહ્યું હતું પરંતુ તેણીએ એવું કર્યું ન હતું. કેબિન મેનેજરનું કહેવું છે કે મહિલા તેની સૂચનાઓનું પાલન કરતી ન હતી. મહિલાને અનેક વખત પોતાનો પાસપોર્ટ આપવા માટે પણ કહેવાયું હતું પરંતુ તેણીએ આ તરફ ધ્યાન આપ્યું ન હતું. જે બાદમાં કેબિન ક્રૂ તરફથી મુસાફરને નીચે ઉતારવાનું કહેવાયું હતું.&quot;
આ મામલે મહિલાએ જણાવ્યું હતું કે, &quot;તેણીએ પૂરતી ઊંઘ ન કરી હોવાથી આવી હરકત કરી હતી. આ ઉપરાંત તેણીએ ભોજન લીધું ન હતું અને ફટાફટ વધારે માત્રામાં દારૂ પી લીધો હતો. આ એક અકસ્માત જ હતો.&quot;","ફ્લાઇટ ઉપડવાના કલાક પહેલા મહિલાએ ઢીંચ્યો એક બોટલ દારૂ, માસ્ક મામલે લવારી બાદ ક્રૂ મેમ્બર્સે નીચે ઉતારી દીધી..."
"
એનઆઈએએ જીવતા પકડાયેલા આતંકવાદી બહાદૂર અલીની કરેલી પૂછપરછના આધારે પાકિસ્તાનની નાપાક ચાલનો ખુલાસો કર્યો છે. એનઆઈએએ જણાવ્યું હતું કે પીઓકેમાં આવેલા કન્ટ્રોલ સેન્ટર થકી તે પોતાના આકાઓના સંપર્કમાં હતો. જ્યાંથી તેને આગળ શું કરવાનું છે તે અંગે નિર્દેશ મળતા હતા. બહાદૂર અલીની પૂછપરછ દરમિયાન એવા ખુલાસા કરવામાં આવ્યા જેમાં એ સ્પષ્ટ થતું હતું કે ભારતમાં આતંકવાદ ફેલાવા પાછળ પાકિસ્તાનનો જ હાથ છે. બહાદૂર અલીએ એમ પણ કહ્યું કે લશ્કરે તેને કાશ્મીરની વર્તમાન સ્થિતિનો ફાયદો ઉઠાવવા કહ્યું હતું.
એનઆઈએએ જણાવ્યું હતું કે બહાદૂર અલીની પૂછપરછમાં એ વાતની પણ જાણકારી મળી કે કોઈ રીતે પાકિસ્તાન ફોજ ભારતીય સીમામાં હથિયારબંધ આતંકવાદીઓની ઘુસણખોરી કરાવે છે. આ આતંકવાદી આમલોકોની વચ્ચે હળીમળી જાય છે અને પછી હિંસાની આગ ભડકાવે છે. બહાદૂર અલી આવા જ મકસદ સાથે ભારતમાં ઘૂસ્યો હતો.
એનઆઈએએ જણાવ્યું કે બહાદૂર અલી સતત લશ્કર-એ-તૈયબાના પોતાના આકાઓના કન્ટ્રોલ સેન્ટર આલ્ફા 3 સાથે સંપર્કમાં હતો. આ સ્થાયી કોમ્યુનિકેશન સેન્ટર પીઓકેમાં આવેલું છે. જેને પાકિસ્તાની સેના તરફથી મદદ મળતી રહે છે. કન્ટ્રોલ સેન્ટર પરથી બહાદૂર અલીને જણાવવામાં આવ્યું હતું કે હુમલો ક્યારે કરવાનો છે, ક્યાં તેને જમવાનું મળશે અને ક્યારે લોકોમાં હળીભળી જવાનું છે.
બહાદૂર અલી એક મહિનાથી કાશ્મીરમાં હતો, એનઆઈએએ જણાવ્યું હતું કે  આલ્ફા 3એ બહાદૂર અલીને કહ્યું હતું કે લશ્કરના કેડર બુરહાન વાનીના મોત પર ઈદ દરમિયાન અસ્થિરતા ફેલાવવામાં તે કામિયાબ રહ્યો છે. એનઆઈએએ બહાદૂર અલીએ કરેલી કબૂલાતનો વીડિયો પણ જાહેર કર્યો છે.
પૂછપરછમાં બહાદૂર અલીએ શું જણાવ્યું
હાફિઝ સૈયદના સંગઠન જમાત ઉલ દાવાએ 2008-09માં બહાદૂર અલીની ભરતી કરી હતી. તેને શરૂઆતમાં પોતાના ગામમાંથી જેહાદ ફંડ એકઠું કરવાનું કાર્ય સોંપવામાં આવ્યું હતું. તે પછી મૌલાના અબ્દુલ રહીમે તેને વીડિયો ફિલ્મ બતાવીને ભડકાવ્યો હતો. તે પછી તેને લશ્કરમાં શામેલ કરવામાં આવ્યો હતો. તેને જે ફિલ્મો બતાવવામાં આવી જેમાં ભારતની કેટલીક ફિલ્મો હતી.
તેની લશ્કરમાં શામેલગીરી પછી ત્રણ મહિના ટ્રેનિંગ કોર્સમાં દાખલ કરવામાં આવ્યો હતો. પહેલા તેણે પાક મનશેરાના દૌરા-એ-તુલબાની ટ્રેનિંગ લીધી હતી. તે પછી તે અક્સામાં દૌરા-એ-આમ 14માં ટ્રેનિંગ આપવામાં આવી. તે પછી 30 દિવસની દૌરા-એ-ખાસ ટ્રેનિંગ આપવામાં આવી. તેને હથિયાર ચલાવવાની આખરી ટ્રેનિંગ માનવામાં આવે છે.
બહાદૂર અલીએ જણાવ્યું કે 30થી 50 આતંકવાદી આ ટ્રેનિંગ દરમિયાન કેમ્પમાં રહેતા હતા. ટ્રેનિંગ કેમ્પમાં પાકિસ્તાનના અલગ અલગ પ્રાંતોમાંથી લોકો આવતા હતા. પશ્તો(પશ્તૂન) વાલા  પણ હતા. પછી તેમને અફઘાનિસ્તાન મોકલી દેવામાં આવતા હતા. બહાદૂરે જણાવ્યું કે પાકિસ્તાનમાં ભારતમાં માર્યા જતા આતંકવાદીઓના નમાજ-એ-જનાજા કાઢવામાં આવે છે અને તેમના માટે નમાજ અદા કરવામાં આવે છે. તે પણ દક્ષિણ કાશમીરમાં માર્યા ગયેલા અબૂ કાસિમના નમાજ-એ-જનાજામાં શામેલ થયો હતો.
પાક સેનાની મદદથી ભારતમાં ઘૂસ્યો બહાદૂર
એનઆઈએએ જણાવ્યું કે 11-12 જૂને બહાદૂર અલી પોતાના બે સાથીઓ સાદ અને દર્દાની સાથે ભારતીય સીમામાં દાખલ થયો હતો. એનઆઈએના જણાવ્યા અનુસાર આ દરમિયાન બહાદૂર અલી પાકિસ્તાની સેનાના અધિકારી હૈદરના સંપર્કમાં હતો. આતંકવાદીએ કહ્યું કે જો ફાઈરિંગ થઈ તો શું થશે? તેવા પૂછવામાં આવેલા પ્રશ્નના જવાબમાં હૈદરે કહ્યું હતું કે અમે ફાયરિંગ કરીશું. તને કશું નહિં થાય.

આકાઓથી સતત મળતા હતા નિર્દેશ
એનઆઈએ અનુસાર બહાદૂર અલી ભારતીય સીમામાં દાખલ થયો તે પછી પોતાના બંને સાથીઓથી અલગ થઈ ગયો. બહાદૂર એક ગામમાં પહોંચ્યો અને ત્રણ-ચાર દિવસ ત્યાંજ રોકાયો. આ દરમિયાન તે આલ્ફા 3 સાથે સતત સંપર્કમાં હતો. બહાદૂરે જ્યારે પોતાના આકાઓ સાથે પોતાના સાથીઓ વિશે પૂછ્યું તો તેમણે જણાવ્યું  હતું કે તેમને બીજા ટાસ્ક પર મોકલી દેવામાં આવ્યા છે, તેમની ચિંતા ન કરે. તે પછી તે હંદવાડામાં એક મહિનો રોકાયો.
કેવી રીતે પકડાયો
એનઆઈએએ જણાવ્યું કે પોલીસને ખબર મળી હતી કે આ વિસ્તારમાં સંદિગ્ધ આતંકવાદી ઘૂમી રહ્યો છે અને લોકો વચ્ચે હળવા મળવાની કોશિશ કરી રહ્યો છે. પોલીસે તેની ધરપકડ કરી લીધી. તેની પાસે હાઈ ક્વાલિટીનો ટ્રાન્સમિશન સેટ, ભારતીય ચલણ, યૂનિકોડ શીટ, જીપીએસ જેવી વસ્તુઓ જપ્ત કરવામાં આવી હતી. એનઆઈએ અનુસાર પૂછપરછમાં બહાદૂર અલીએ તેના પિતાનું નામ મોહમ્મદ હનીફ જણાવ્યું હતું .તેણે પોતાનું સરનામું રાયવિંડ, લાહોર જણાવ્યું હતું. પોલીસે તેણે આપેલી બાતમીને આધારે એકે-47 સહિતના હથિયારોનો મોટો જથ્થો છાપો મારીને કબ્જે લીધો હતો.
","કાશ્મીરની હાલની પરિસ્થિતિઓ પાછળ પાકિસ્તાનનો હાથ,આ રહ્યો પુરાવો"
"
ગુજરાતને અડીને આવેલા રાજસ્થાનના હિલ સ્ટેશન માઉન્ટ આબુમાં ગુજરાતની જુગારીઓ પકડાયા છે. હાલ શ્રાવણ મહિનો ચાલી રહ્યો છે, જેના કારણે દરવખતની જેમ અનેક શકુનીઓ પકડાવવાનું યથાવત રહ્યું છે. ત્યારે આબુમાં જુગાર રમતા 8 ગુજરાતીઓ પોલીસના હાથે ઝડપાયા છે. માઉન્ટ આબુ પોલીસે જુગારધામ પર મોટી કાર્યવાહી કરી હતી. જેમાં દાવ પર લગાવેલા 4 લાખ 53 હજારની રોકડ, ત્રણ મોંઘીદાટ કાર, 8 મોબાઈલ ફોન જપ્ત કરવામાં આવ્યા છે.
આ વિશે મળતી માહિતી પ્રમાણે, આબુના ઓરિયા ગામમાં ચાલતા હાઈપ્રોફાઈલ જુગારધામમાં 8 ગુજરાતીઓ રાજસ્થાન પોલીસના હાથે ઝડપાયા છે. રાજસ્થાનના શિરોઈ જિલ્લા એસપી પૂજા અવાનાના નિર્દેશ પર મોટી કાર્યવાહી હાથ ધરવામાં આવી હતી. માઉન્ટ આબુ પીઆઈ અચલ સિંહ દેવડાએ નિર્દેશ અનુસાર ગત મોડીરાત્રે જુગારધામ પર મોટી કાર્યવાહી કરી હતી. અહીં આબુના એક બંગલા ઉપર જુગાર રમાડવામાં આવતો હતો. ત્યારે રેડ કરીને દાવ પર લગાવેલા 4 લાખ 53 હજારની રોકડ, ત્રણ મોંઘીદાટ કાર, 8 મોબાઈલ ફોન જપ્ત કરવામાં આવ્યા છે.

આબુ પોલીસની એક મહિનામાં જુગારની ત્રણ મોટી રેડ કરવામાં આવી છે, જેમા મોટાભાગના તમામ આરોપીઓ ગુજરાતીઓ હોવાનું સામે આવ્યું છે. ગુજરાતમાં શ્રાવણ મહિનાને લઇને કેટલાક ગુજરાતીઓ આબુ જુગાર રમવા આવતા હોય છે. ત્યારે આજે ઝડપાયેલા આરોપીઓ સાણંદ, કલોલ, ગાંધીનગર અને અમદાવાદના હોવાનું સામે આવ્યું છે.
અત્રે ઉલ્લેખનીય છે કે, થોડા દિવસ પહેલા પણ માઉન્ટ આબુમાં ગુજરાતની જુગારીઓ પકડાયા હતા. માઉન્ટઆબુની હોટલ લાસામાં જુગાર રમતાં 22 ગુજરાતીઓ ઝડપાયા હતા. માઉન્ટ આબુ પોલીસે બાતમીના આધારે રેડ કરી હોટલના રૂમમાં જુગાર રમતાં 22 જુગારીઓ પકડી પાડ્યા હતા. જેમની પાસેથી 2,63,000 રૂપિયા રોકડા અને 5,18,000 રૂપિયાના ટોકન જપ્ત કર્યાં હતા. પોલીસે જુગારના સાહિત્ય અને 25 મોબાઇલ અને 5 લક્ઝુરિયસ કાર પણ જપ્ત કરી છે. માઉન્ટઆબુ પોલીસે 22 જુગારીઓની અટકાયત કરી વધુ તપાસ હાથ ધરી હતી.

","માઉન્ટ આબુમાં એક બંગલામાં જુગાર રમતા 8 ગુજરાતી પકડાયા, તમામ ગુજરાતના અલગ અલગ જિલ્લાના…"
"
આમિર ખાન, અમિતાભ બચ્ચન અને કેટરીના કૈફ સ્ટારર ‘ઠગ્સ ઓફ હિંદુસ્તાન’નું ટ્રેલર અને પ્રથમ સોંગ દર્શકોને ખુબ જ પસંદ આવ્યુ હતું. હવે આ ફિલ્મના બીજા સોંગ ‘સુરૈયા’નું ટિઝર રિલીઝ થઇ ગયુ છે. જેમા કેટરીના કેફ ખુબ જ ગ્લેમરસ અવતારમાં નજર આવી રહી છે. તો ત્યાં જ આમિર કાન ફિરંગી ડ્રેસઅપ કરેલ છે.
તમને જણાવી દઇએ કે, ‘સુરૈય્યા’ સોંગને અજય-અતુલે કમ્પોઝ કર્યુ છે. તેના લિરિક્સ અમિત ભટ્ટાચાર્યાના છે. આ ગીતને વિશાલ દદલાની અને શ્રેયા ઘોષાલે પોતાનો સ્વર આપ્યો છે.

સુરૈયા ગીતના ટિઝરમા કેટરીના હંમેશા માફક ખુબ જ સારો ડાન્સ કરતી નજર આવી રહી છે. તેની અદાઓ જબરદસ્ત છે. ત્યાં જ આમિર ખાન તેની અદાઓ પર મોહિત થઇ રહ્યો છે. ટિઝરની શરૂઆતમાં કેટરીના કેફ એક શાયરી સંભળાવે છે.”દિલ થામીએગા હુજૂર કભી-કભી હમારી અદા દેખકર લોગ અપની જાન ગવાં બેઠતે હૈ.”
તમને જણાવી દઇએ કે, ‘સુરૈયા’ પહેલા આ ફિલ્મનું એક સોંગ ‘વાશ્મલ્લે’ રિલીઝ થઇ ચૂક્યુ છે. ફિલ્મ દિવાળીના અવસરે 8 નવેમ્બરે રિલીઝ થશે. ઠગ્સ ઓફ હિંદુસ્તાન ત્રણ ભાષાઓમાં રિલીઝ થશે. હિંદી સાથે જ ફિલ્મ તમિલ અને તેલુગૂમાં પણ ડબ કરવામાં આવ્યું છે.
",ઠગ્સ ઓફ હિંદુસ્તાન: કેટરીના કેફનું શાયરાના અંદાજવાળું ગીત રિલીઝ Video
"
બેંગલુરુની એક શાળામાં ઇગલ 2.0 નામનો રોબોટ બાળકોને ફિઝિક્સના ક્લાસ ભણાવે છે. રોબોટને એ પ્રકારે ડિઝાઈન કરવામાં આવ્યો છે કે તે ટુ વે કોમ્યુનિકેશનમાં માસ્ટર છે. તે માત્ર બાળકોથી પ્રશ્નો જ નથી પૂછતો, સ્ટુડન્ટ પણ રોબોટને પ્રશ્નો પૂછે છે.
આ રોબોટને ફીમેલ વોઇસ અને લુકમાં તૈયાર કરવામાં આવ્યો છે. આરોબોટને વિદ્યાર્થીઓ ઇગલ 2.0 મેડમ કહીને બોલાવે છે. સૈથી મજેદાર વાત એ છે કે આ રોબોટને એ રીતે તૈયારી કરવામાં આવ્યો છે કે તે વિદ્યાર્થીઓથી પ્રશ્નો પૂછે છે. તેમજ તે પ્રશ્નોના જવાબ પણ આપે છે.
ઉલ્લેખનિય છે કે બેંગલુરુના ઈન્ડિઝ ઇન્ટરનેશનલ સ્કૂલમાં ધોરણ 7, 8 અને 9ના વિદ્યાર્થીઓને ફીઝિક્સ, કેમેસ્ટ્રી, બાયલોજીની સાથે જીયોગ્રાફી અને હિસ્ટ્રી વગેરે સબજેક્ટ ભણાવવા માટે સહાયક શિક્ષકના રૂપમાં આ હ્યુમનોઇડ રોબોટની મદદ લેવામાં આવી છે.
ઇગલ 2.0 નામનો આ રોબોટ ટુ-વે કોમ્યુનિકેશનમાં પણ સક્ષમ છે. આ વિદ્યાર્થીઓથી પ્રશ્નો કરી શકે છે. તેમજ વિદ્યાર્થીઓથી જવાબ પણ સાંભળે છે. અને જવાબ ખોટા પડવાથી પ્રતિક્રિયા આપવામાં પણ રોબોટને કોઇ મુશ્કેલી થતી નથી.
આ પણ જુઓ વીડિયો: ચાંદખેડા પોલીસે ઢબૂડી માતા સામે તપાસ હાથ ધરી
","આ સ્કૂલમાં Robot મેડમ આપે છે વિદ્યા, વિદ્યાર્થીઓ પૂછે છે સવાલ"
"એન્ટરટેઇનમેન્ટ ડેસ્ક: કોરોના વાયરસ તેજીથી ફેલાઇ રહ્યો છે. હાલમાં હાલાત બેકાબૂ થઇ ગયા છે. બોલિવૂડ અને ટીવીનાં ઘણમાં સ્ટાર્સ પણ કોરોના પોઝિટિવ છે. હવે આ વાયરસની ચપેટમાં ટીવી એક્ટર મોહિત રૈના (Mohit Raina) પણ આ વી ગયો છે. મોહિતને ટીવી શો 'દેવો કે દેવ.. મહાદેવા' (Devo Ke Dev... Mahadev)માં ભગવાન શંકરનાં રોલ અદા કરનારા એક્ટર મોહિત રૈના (Mohit Raina) પણ આવી ગયા છે. મોહિતને ટીવી શો 'દેવો કે દેવ.. મહાદેવ'નો રોલ અદા કરી ઘર ઘરમાં ઓળખ બનાવી છે.
એક્ટર મોહિત રૈના (Mohit Raina)એ તેનાં ઇન્સ્ટાગ્રામ પેજ પર હોસ્પિટલથી બે ફોટો શેર કરી છે. જેમાં એકમાં હોસ્પિટલની બહારનો નજારો દેખાય છે અને બીજી તસવીરમાં તેનાં હાથમાં લાગેલી ડ્રિપ નજર આવે છે. આ બંને ફોટો શેર કરવાની સાથે મોહિતે પોસ્ટમાં લખ્યું છે, 'જેમ હું બહાર અને અંદર જોવું છું, હું સૌનાં માટે પ્રાર્થના કરુ છું. મારા પિતા હમેશાં કહે છે કે, પ્રાર્થના જાદૂની જેમ કામ કરે છે. હું આપ સૌને નિવેદન કરું છું કે સુરક્ષિત રહો અને માણસાયી માટે પ્રાર્થના કરો. ગત અઠવાડિયે કોવિડ-19 ટેસ્ટ પોઝિટિવ આવ્યા બાદ હું ડોક્ટર્સનાં સેફ હાથમાં છું. દરરોજ મને માનવીય ભાવનાઓ દેખાય છે. એવાં લોકોને કારણે આપણે ઠીક છીએ. ઓછામાં ઓછું આપણે ઘરની અંદર રહી શકીએ છીએ. જલ્દી જ ઠીક થઇ આપને મળું છું. લવ યૂ.'
મોહિત રૈનાની આ પોસ્ટ પર ફેન્સની સાથે સાથે ઘણાં સેલિબ્રિટીઝ પણ જલ્દી જ ઠીક થવાની પ્રાર્થના કરે છે. એક ફેન્સે લખ્યું, 'હર હર મહાદેવ જલ્દી ઠીક થઇ જશે.' તો બીજી તરફ લખ્યું કે, 'જલ્દી ઠીક થઇ જાઓ ભાઇ, મહાદેવની કૃપા બની રહે આપનાં પર.'
વર્કફ્રન્ટની વાત કરીએ તો, મોહિત રૈનાએ વેબ સીરીઝ 'અ વાયરલ વેડિંગ'માં કામ કર્યું છે. આ ઉપરાંત ગત વર્ષે તેની ફિલ્મ 'મિસિસ સીરિયલ કિલર' રિલીઝ થઇ હતી. મોહિતની અપકમિંગ ફિલ્મ 'શિદ્દત' છે.","મોહિત રેનાને થયો કોરોના, હોસ્પિટલમાં છે દાખલ, ફેન્સે કહ્યું- હર હર મહાદેવ, આપ.."
